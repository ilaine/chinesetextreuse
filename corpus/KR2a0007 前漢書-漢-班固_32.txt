
　　唐正議大夫行秘書少監琅邪縣開國子顔師古注
　五行志第七下之上
傳曰思心之不䜭是謂不聖厥咎霿(師古曰霿/音莫豆反)厥罰恒
風厥極凶短折時則有脂夜之妖時則有華孽時則有
牛禍時則有心腹之痾時則有黄眚黄祥時則有金木
水火沴土思心之不䜭是謂不聖思心者心思慮也䜭
寛也孔子曰居上不寛吾何以觀之哉(師古曰論語/載孔子之言)言
上不寛大包容臣下則不能居聖位貌言視聽以心為
主四者皆失則區霿無識(師古曰區/音口豆反)故其咎霿也雨旱
寒奥亦以風為本(師古曰奥/音於六反)四氣皆亂故其罰常風也
常風傷物故其極凶短折也傷人曰凶禽獸曰短􁁈木
曰折(師古曰􁁈/古草字)一曰凶夭也兄喪弟曰短父喪子曰折
在人腹中肥而包裏心者脂也心區霿則㝠晦故有脂
夜之妖(師古曰脂/妖及夜妖)一曰有脂物而夜為妖若脂水夜汙
人衣淫之象也一曰夜妖者雲風並起而杳㝠故與常
風同象也温而風則生螟螣(師古曰螣/音徒得反)有祼蟲之孽(師/古)
(曰祼亦臝字/也從衣果聲)劉向以為於易巽為風為木卦在三月四
月繼陽而治主木之華實風氣盛至秋冬木復華故有
華孽一曰地氣盛則秋冬復華一曰華者色也土為内
事為女孽也於易坤為土為牛牛大心而不能思慮思
心氣毁故有牛禍一曰牛多死及為怪亦是也及人則
多病心腹者故有心腹之痾土色黄故有黄眚黄祥凡
思心傷者病土氣土氣病則金木水火沴之故曰時則
有金木水火沴土不言惟而獨曰時則有者非一衝氣
所沴明其異大也其極曰凶短折順之其福曰考終命
(師古曰壽考/而終其命)劉歆思心傳曰時則有臝蟲之孽謂螟螣
之屬也庶徵之常風劉向以為春秋無其應釐公十六
年正月六鶂退蜚過宋都(師古曰鶂/音五狄反)左氏傳曰風也劉
歆以為風發於它所至宋而高鶂高蜚而逢之則退經
以見者為文故記退蜚傳以實應著言風常風之罰也
象宋襄公區霿自用不容臣下逆司馬子魚之諫而與
彊楚爭盟(師古曰子魚公子目夷也桓公之子而為司/馬争盟謂為鹿上之盟以求諸侯於楚子魚)
(諫曰小國爭盟/禍也公不聽之)後六年為楚所執(師古曰僖二十一年/楚執宋公以伐宋距)
(六鶂退飛/凡六年)應六鶂之數云京房易傳曰潛龍勿用(師古/曰乾)
(初九/爻辭)衆逆同志至徳廼潛厥異風其風也行不解物不
長(師古曰不解物謂物逢之而/不解散也不長所起者近也)雨小而傷政悖徳隐兹
謂亂厥風先風不雨大風暴起發屋折木守義不進兹
謂耄厥風與雲俱起折五榖莖臣易上政兹謂不順厥
風大猋發屋(師古曰猋疾風/也音必遥反)賦歛不理兹謂禍厥風絶
經緯(如淳曰有所破壞絶匹帛之屬也晉灼曰南/北為經東西為緯絲因風暴亂不端理也)止即
温温即蟲侯専封兹謂不綂厥風疾而樹不揺榖不成
辟不思道利兹謂無澤(師古曰道讀曰導不思/導示於下而安利之)厥風不
揺木旱無雲傷禾公常於利兹謂亂(師古曰公上爵也/常於利謂心常求)
(利/也)厥風微而温生蟲蝗害五榖棄正作淫兹謂惑厥風
温螟蟲起害有益人之物侯不朝兹謂叛厥風無恒地
變赤而殺人文帝二年六月淮南王都壽春大風毁民
室殺人劉向以為是嵗南越反攻淮南邊淮南王長破
之後年入朝殺漢故丞相辟陽侯上赦之歸聚姦人謀
逆亂自稱東帝見異不寤後遷于蜀道死廱文帝五年
吳暴風雨壞城官府民室時吳王濞謀為逆亂天戒數
見終不改寤後卒誅滅五年十月楚王都彭城大風從
東南來毁市門殺人是月王戊初嗣立後坐淫削國與
吳王謀反刑僇諫者(師古曰謂楚相張尚太/傅趙夷吾也僇古戮字)吳在楚東
南天戒若曰勿與吳為惡將敗市朝王戊不寤卒隨吳
亡昭帝元鳳元年燕王都薊大風雨(師古曰薊縣名/燕國之所都)拔
宫中樹七圍以上十六枚壞城樓燕王旦不寤謀反𤼵
覺卒伏其辜釐公十五年九月己卯晦震夷伯之廟(師/古)
(曰夷伯司空無駭之後/本魯公族也號展氏)劉向以為晦暝也震雷也夷伯
世大夫正晝雷其廟獨㝠(師古曰/㝠暗也)天戒若曰勿使大夫
世官將専事暝晦明年公子季友卒果世官(師古曰謂/季友之孫)
(行父仍執政專國/自此以後常為卿)政在季氏至成公十六年六月甲午
晦正晝皆暝陰為陽臣制君也成公不寤其冬季氏殺
公子偃(師古曰為季文子/所殺也已解于上)季氏萌於釐公(師古曰萌喻/草木始生也)
(言其始/有威權)大於成公此其應也董仲舒以為夷伯季氏之
孚也(師古曰孚信也/所信任之臣也)陪臣不當有廟震者雷也晦暝雷
擊其廟明當絶去僭差之類也向又以為此皆所謂夜
妖者也劉歆以為春秋及朔言朔及晦言晦人道所不
及則天震之展氏有隐慝故天加誅於其祖夷伯之廟
以譴告之也成公十六年六月甲午晦晉侯及楚子鄭
伯戰于鄢陵皆月晦云隐公五年秋螟董仲舒劉向以
為時公觀漁于棠貪利之應也(師古曰棠魯地也陳/漁者之事而觀之也)劉
歆以為又逆臧釐伯之諫(師古曰臧僖伯公子彄/也孝公之子諫觀漁)貪利
區霿以生臝蟲之孽也八年九月螟時鄭伯以邴將易
許田(師古曰邴祀泰山之邑/也音彼命反已解于上)有貪利心京房易傳曰臣
安禄兹謂貪厥災蟲蟲食根徳無常兹謂煩蟲食葉不
絀無徳蟲食本與東作爭兹謂不時(師古曰奪/農時也)蟲食節
蔽惡生孽蟲食心(師古曰蔽謂惡人蔽/君之明為災孽也)嚴公六年秋螟
董仲舒劉向以為先是衞侯朔出奔齊齊侯會諸侯納
朔(師古曰朔謂惠公也桓十六年以左公子泄右公子/職立公子黔牟故惠公奔齊至莊五年會齊人宋人)
(蔡人伐衞而/納惠公也)許諸侯賂(師古曰諸/國各有賂)齊人歸衞寶魯受之
(師古曰以伐衞所/獲之寳來歸魯)貪利應也文帝後六年秋螟是嵗匈
奴大入上郡雲中㷭火通長安遣三將軍屯邊三將軍
屯京師(師古曰並/已解于上)宣公三年郊牛之口傷改卜牛牛死
劉向以為近牛禍也是時宣公與公子遂謀共殺子赤
而立(師古曰已/解于上)又以喪娶(師古曰宣元年正月公子遂/如齊逆女三月遂以夫人婦)
(姜至自齊時文/公喪制未除)區霿昏亂亂成於口幸有季文子得免
於禍天猶惡之生則不饗其祀(師古曰謂郊牛傷死/是天不欲饗其祀)死
則災燔其廟(師古曰成三年新宫災新宫者宣/之廟也以其新成故謂之新宫)董仲舒
指略同秦孝文王五年斿朐衍有獻五足牛者(師古曰/朐衍地)
(名在北地朐/音許于反)劉向以為近牛禍也先是文惠王初都咸
陽廣大宫室南臨渭北臨涇思心失逆土氣足者止也
戒秦建止奢泰將致危亡(如淳曰建立/基止泰奢也)秦遂不改至於
離宫三百復起阿房未成而亡一曰牛以力為人用足
所以行也其後秦大用民力轉輸起負海至北邊(師古/曰負)
(海猶言/背海也)天下叛之京房易傳曰興繇役奪民時厥妖牛
生五足景帝中六年梁孝王田北山有獻牛足上出背
上劉向以為近牛禍先是孝王驕奢起苑方三百里宫
舘閣道相連三十餘里納於邪臣羊勝之計欲求為漢
嗣刺殺議臣爰盎事發負斧歸死既退歸國猶有恨心
内則思慮霿亂外則土功過制故牛旤作足而出於背
下奸上之象也(師古曰奸/犯也音干)猶不能自解發疾暴死又凶
短之極也左氏傳昭公二十一年春周景王將鑄無䠶
鍾(師古曰鍾聲中無䠶/之律也䠶音弋石反)泠州鳩曰(應劭曰泠官也州鳩/名也師古曰樂官曰)
(泠後遂以為氏泠/音零其字從水)王其以心疾死乎夫天子省風以作
樂(應劭曰風土地風俗也省中和之風以作樂然後可/移惡風易惡俗也臣瓚曰省風俗之流遁作樂以救)
(其弊也師古曰應/說是也省觀也)小者不窕大者不摦(師古曰窕輕小/也摦横大也窕)
(音他堯反摦/音胡化反)摦則不容心是以感感實生疾今鍾摦矣
王心弗􁂽(孟康曰/古堪字)其能久乎劉向以為是時景王好聽
淫聲適庶不明(師古曰適讀曰嫡謂太子壽卒王/立子猛為嗣後又欲立子朝也)思心
霿亂明年以心疾崩近心腹之痾凶短之極者也昭二
十五年春魯叔孫昭子聘于宋元公與燕飲酒樂語相
泣也(師古曰昭子叔孫婼也元公宋/平公子也相泣相對而俱泣也)樂祁佐(師古曰樂/祁宋司城)
(子梁也/佐佐酒)告人曰今兹君與叔孫其皆死乎吾聞之哀樂
而樂哀皆喪心也(師古曰哀樂可樂而反哀也樂/哀可哀而反樂也喪失之也)心之
精爽是謂魂魄魂魄去之何以能久冬十月叔孫昭子
死十一月宋元公卒昭帝元鳳元年九月燕有黄䑕衘
其尾舞王宫端門中往視之䑕舞如故王使夫人以酒
脯祠䑕舞不休夜死黄祥也時燕刺王旦謀反將敗死
亡象也其月發覺伏辜京房易傳曰誅不原情厥妖䑕
舞門成帝建始元年四月辛丑夜西北有如火光壬寅
晨大風從西北起雲氣赤黄四塞天下終日夜下著地
者黄土塵也是嵗帝元舅大司馬大將軍王鳳始用事
又封鳳母弟崇為安成侯食邑萬戸庶弟譚等五人賜
爵闗内侯食邑三千戸(師古曰譚商立/根逢時凡五人)復益封鳳五千
戸悉封譚等為列侯是為五侯哀帝即位封外屬丁氏
傅氏周氏鄭氏凡六人為列侯(師古曰外戚傳傅太后/弟子喜封高武侯晏封)
(孔鄉侯商封汝昌侯同母弟子鄭業為陽信侯丁太后/兄明封陽安侯子滿封平周侯傅氏鄭氏侯者四人丁)
(氏侯者二人今此言六人為列侯其數是也傅氏丁氏/鄭氏則有之而不見周氏所出志傳不同未詳其意)
楊宣對曰五侯封日天氣赤黄丁傅復然(服䖍曰楊宣/諫大夫也)
此殆爵土過制傷亂土氣之祥也京房易傳曰經稱觀
其生(師古曰易觀/卦上九爻辭)言大臣之義當觀賢人知其性行推
而貢之否則為聞善不與兹謂不知(師古曰徒知之而/已不能進助也)
厥異黄厥咎聾厥災不嗣黄者日上黄光不散如火然
有黄濁氣四塞天下蔽賢絶道故災異至絶世也經曰
良馬逐(師古曰此易大/畜九三爻辭)逐進也言大臣得賢者謀當顯
進其人否則為下相攘善(師古曰攘郤也言不進逹之/也一曰攘因也因而竊取曰)
(攘音人/羊反)兹謂盜明厥咎亦不嗣至於身僇家絶(師古曰/僇古戮)
(字/)史記周幽王二年周三川皆震(應劭曰震地震三川/竭也師古曰三川涇)
(渭洛也洛即漆沮也川自/震耳故將壅塞非地震也)劉向以為金木水火沴土者
也伯陽甫曰(服䖍曰/周太史)周將亡矣天地之氣不過其序若
過其序民亂之也陽伏而不能出陰廹而不能升(應劭/曰廹)
(陰廹陽使/不能升也)於是有地震今三川實震是陽失其所而填
陰也(應劭曰失其所失其道也填陰為陰/所填不得升也師古曰填音竹刃反)陽失而在陰
原必塞(師古曰原謂/水泉之本也)原塞國必亡夫水土演而民用也
(應劭曰演引也所以引出/土氣者也師古曰演音衍)土無所演而民乏財用不亡
何待昔伊雒竭而夏亡河竭而商亡今周徳如二代之
季其原又塞塞必竭川竭山必崩夫國必依山川山崩
川竭亡之徵也若國亡不過十年數之紀也是嵗三川
竭岐山崩劉向以為陽失在陰者謂火氣來煎枯水故
川竭也山川連體下竭上崩事埶然也時幽王暴虐妄
誅伐不聽諫迷於襃姒廢其正后(師古曰襃姒襃人所/獻之女也正后申后)
(也蓋白華之/詩所為作也)廢后之父申侯與犬戎共攻殺幽王一曰
其在天文水為辰星辰星為蠻夷月食辰星國以女亡
幽王之敗女亂其内夷攻其外京房易傳曰君臣相背
厥異名水絶(師古曰有/名之水)文公九年九月癸酉地震劉向
以為先是時齊桓晉文魯釐二伯賢君新没(師古曰齊/桓晉文二)
(伯也魯僖賢君/也伯讀曰覇)周襄王失道(師古曰謂避叔帶之難/而出奔失為君之道)楚
穆王殺父(師古曰穆王商臣/也殺其父成王也)諸侯皆不肖權傾於下天
戒若曰臣下彊盛者將動為害後宋魯晉莒鄭陳齊皆
殺君(師古曰文十六年宋人殺其君杵臼十八年襄仲/殺惡宣二年晉趙盾殺其君夷臯文十八年莒弑)
(其君庶其宣四年鄭公子歸生殺其君夷十年陳/夏徵舒殺其君平國文十八年齊人殺其君商人)諸震
略皆從董仲舒說也京房易傳曰臣事雖正專必震其
震於水則波於木則揺於屋則瓦落大經在辟而易臣
兹謂陰動(服䖍曰經常也辟音刑辟之辟蘇林曰大經/五行之常經也在辟衆陰犯殺其上也師古)
(曰辟讀曰僻謂常/法僻壞而易臣也)厥震揺政宫大經揺政兹謂不陰厥
震揺山山出涌水嗣子無徳専祿兹謂不順厥震動丘
陵涌水出襄公十六年五月甲子地震劉向以為先是
雞澤之會諸侯盟大夫又盟(師古曰雞澤衞地也襄三/年公會單子晉侯宋公衞)
(侯鄭伯莒子邾子齊世子光己未同盟于雞澤陳侯使/袁僑如會戊寅叔孫豹及諸侯大夫及陳袁僑盟也)
是嵗三月諸侯為湨梁之會而大夫獨相與盟(師古曰/經書諸)
(大夫盟謂晉宋衞鄭曹/莒邾薛杞小邾之大夫)五月地震矣其後崔氏專齊欒
盈亂晉良霄傾鄭閽殺吳子燕逐其君楚滅陳蔡(師古/曰崔)
(氏齊卿崔杼也欒盈晉大夫欒桓子之子懷子也二十/一年奔楚二十三年復入于晉而作亂良霄鄭大夫伯)
(有也三十年子晳以駟氏之甲伐而焚之伯有奔廱梁/遂奔許晨自墓門之竇入介于襄庫以伐舊北門駟帶)
(率國人伐之伯有死于羊肆閽守門者也吳子餘祭也/吳人伐越獲俘焉以為閽使守舟二十九年餘祭觀舟)
(閽以刀殺之燕北燕國也昭三年冬燕大夫殺公之/外嬖公懼奔齊昭八年楚師滅陳十一年楚滅蔡也)昭
公十九年五月己卯地震劉向以為是時季氏將有逐
君之變其後宋三臣曹會皆以地叛(師古曰二十年宋/華亥向寧華定出)
(奔陳二十一年自陳入于宋南里以叛曹會大夫公孫/會也二十年自鄸出奔宋榖梁傳曰自鄸者專鄸也鄸)
(會之邑也鄸/音莫風反)蔡莒逐其君吳敗中國殺二君(師古曰昭/二十一年)
(蔡人信費無極之言出蔡侯朱朱出奔楚二十三年莒/子庚輿虐而好劒國人患之秋七月烏存帥國人以逐)
(之庚輿出奔魯戊辰吳敗楚頓胡沈蔡陳/許之師于雞父胡子髠沈子逞滅是也)二十三年八
月乙未地震劉向以為是時周景王崩劉單立王子猛
尹氏立子朝(師古曰已/解于上)其後季氏逐昭公黑肱叛邾(師/古)
(曰黑肱邾大夫也三十一年經/書邾黑肱以濫來奔濫邾邑)吳殺其君僚(師古曰二/十七年吳)
(公子光使専設諸/抽劒刺王是也)宋五大夫晉二大夫皆以地叛(師古/曰定)
(十年宋公之弟辰暨仲它石彄出奔陳十一年春辰及/仲它石彄公子地自陳入于蕭以叛秋宋樂大心自曹)
(入于蕭十三年晉荀寅/士吉射入朝歌以叛)哀公三年四月甲午地震劉向
以為是時諸侯皆信邪臣莫能用仲尼盜殺蔡侯齊陳
乞弑君(師古曰哀四年經書盜殺蔡侯申左氏傳曰蔡/昭侯將如吳諸大夫恐其又遷也公孫翩逐而)
(射之入千家人而卒陳乞齊大夫陳僖子也/六年乞殺其君荼荼景公之子安孺子也)惠帝二年
正月地震隴西厭四百餘家(師古曰厭音一/甲反次下亦同)武帝征和
二年八月癸亥地震厭殺人宣帝本始四年四月壬寅
地震河南以東四十九郡北海琅邪壞祖宗廟城郭殺
六千餘人元帝永光三年冬地震綏和二年九月丙辰
地震自京師至北邊郡國三十餘壞城郭凡殺四百一
十五人釐公十四年秋八月辛卯沙麓崩榖梁傳曰林
屬於山曰麓(師古曰屬聯/也音之欲反)沙其名也劉向以為臣下背
叛散落不事上之象也先是齊桓行伯道會諸侯事周
室管仲既死桓徳日衰天戒若曰伯道將廢諸侯散落
政逮大夫陪臣執命臣下不事上矣桓公不寤天子蔽
晦(師古曰被掩/蔽而暗也)及齊桓死天下散而從楚王札子殺二
大夫(師古曰二大夫/召伯毛伯也)晉敗天子之師(師古曰謂敗之於/貿戎也已解于上)
莫能征討從是陵遲公羊以為沙麓河上邑也董仲舒
說略同一曰河大川象齊大國桓徳衰伯道將移於晉
文故河為徙也左氏以為沙麓晉地沙山名也地震而
麓崩不書震舉重者也伯陽甫所謂國必依山川山崩
川竭亡之徵也不過十年數之紀也至二十四年晉懷
公殺於高梁(師古曰懷公謂子圉惠公之子也/文公入國而使殺之高梁晉地)京房易
傳曰小人剝廬(師古曰剝卦/上九爻之辭)厥妖山崩兹謂陰乗陽弱
勝彊成公五年夏梁山崩榖梁傳曰廱河三日不流(師/古)
(曰廱讀/曰壅)晉君帥羣臣而哭之廼流(師古曰從伯宗/用輦者之言)劉向
以為山陽君也水陰民也天戒若曰君道崩壞下亂百
姓將失其所矣哭然後流喪亡象也梁山在晉地自晉
始而及天下也後晉暴殺三卿厲公以弑(師古曰三卿/謂郤犨郤錡)
(郤至也厲公殺之而欒書中行/偃又弑厲公事在成十七年)湨梁之會天下大夫皆
執國政(師古曰已/解于上)其後孫寗出衞獻(師古曰孫孫林父/寗寗殖皆衞大夫)
(也衞獻公定公之子也名衎獻公戒二子食日旰不召/而射鴻於囿二子怒因作亂公如鄄遂出奔齊孫氏追)
(之敗公徒於柯澤/事在襄十四年)三家逐魯昭單尹亂王室(師古曰並/解于上)
董仲舒說略同劉歆以為梁山晉望也崩弛崩也(師古/曰言)
(漸解散也弛/音式爾反)古者三代命祀祭不越望吉凶禍福不是
過也國主山川山崩川竭亡之徵也美惡周必復(師古/曰復)
(音扶/目反)是嵗嵗在鶉火至十七年復在鶉火欒書中行偃
殺厲公而立悼公髙后二年正月武都山崩殺七百六
十人地震至八月廼止文帝元年四月齊楚地山二十
九所同日俱大發水潰出劉向以為近水沴土也天戒
若曰勿盛齊楚之君今失制度將為亂後十六年帝庶
兄齊悼惠王之孫文王則薨無子帝分齊地立悼惠王
庶子六人皆為王(師古曰謂齊孝王將閭濟北王志菑/川王賢膠東王雄渠膠西王卬濟南)
(王辟/光)賈誼鼂錯諫以為違古制恐為亂至景帝三年齊
楚七國起兵百餘萬漢皆破之春秋四國同日災(師古/曰宋)
(衞陳/鄭)漢七國同日衆山潰咸被其害不畏天威之明效
也成帝河平三年二月丙戌犍為柏江山崩捐江山崩
皆廱江水(師古曰廱讀曰/壅次下亦同)江水逆流壞城殺十三人地
震積二十一日百二十四動元延三年正月丙寅蜀郡
岷山崩廱江江水逆流三日廼通劉向以為周時岐山
崩三川竭而幽王亡岐山者周所興也漢家本起於蜀
漢今所起之地山崩川竭星孛又及攝提大角從參至
辰(如淳曰孛星尾長及攝提/大角始𤼵於參至辰也)殆必亡矣其後三世亡嗣
王莽簒位
傳曰皇之不極是謂不建厥咎眊(服䖍曰眊/音老耄)厥罰恒陰
厥極弱時則有射妖時則有龍蛇之孽時則有馬禍時
則有下人伐上之痾時則有日月亂行星辰逆行皇之
不極是謂不建皇君也極中建立也人君貌言視聽思
心五事皆失不得其中則不能立萬事失在眊悖故其
咎眊也(師古曰眊不明也/悖惑也音布内反)王者自下承天理物雲起於
山而彌於天(師古曰/彌滿也)天氣亂故其罰常陰也一曰上失
中則下彊盛而蔽君明也易曰亢龍有悔貴而亡位髙
而亡民賢人在下位而亡輔(師古曰乾上/九文言也)如此則君有
南面之尊而亡一人之助故其極弱也盛陽動進輕疾
(服䖍曰陽行/輕且疾也)禮春而大射以順陽氣(韋昭曰將祭與羣/臣射謂之大射)
上微弱則下奮動故有射妖易曰雲從龍(師古曰乾/九五文言)又
曰龍蛇之蟄以存身也(師古曰下/繫辭也)陰氣動故有龍蛇之
孽於易乾為君為馬馬任用而彊力君氣毁故有馬禍
一曰馬多死及為怪亦是也君亂且弱人之所叛天之
所去不有明王之誅則有簒弑之禍故有下人伐上之
痾凡君道傷者病天氣不言五行沴天而曰日月亂行
星辰逆行者為若下不敢沴天猶春秋曰王師敗績于
貿戎不言敗之者以自敗為文尊尊之意也劉歆皇極
傳曰有下體生上之痾說以為下人伐上天誅已成不
得復為痾云皇極之常陰劉向以為春秋亡其應一曰
久陰不雨是也劉歆以為自屬常陰昭帝元平元年四
月崩亡嗣立昌邑王賀賀即位天陰晝夜不見日月賀
欲出光禄大夫夏侯勝當車諫曰天久陰而不雨臣下
有謀上者陛下欲何之賀怒縛勝以屬吏吏白大將軍
霍光光時與車騎將軍張安世謀欲廢賀光讓安世以
為泄語安世實不泄召問勝勝上洪範五行傳曰皇之
不極厥罰常陰時則有下人伐上不敢察察言(臣瓚曰/不敢察)
(察明/言之)故云臣下有謀光安世讀之大驚以此益重經術
士後數日卒共廢賀此常陰之明效也京房易傳曰有
蜺蒙霧霧上下合也蒙如塵雲蜺日旁氣也其占曰后
妃有専蜺再重赤而専至衝旱(孟康曰專員也若五月/再重赤而員至十一月)
(旱/也)妻不壹順黑蜺四背又白蜺雙出日中妻以貴髙夫
兹謂擅陽蜺四方日光不陽解而温(服䖍曰蒙/氣解而温)内取兹
謂禽(服䖍曰人君内淫於骨肉也/師古曰取如禮記聚麀之聚)蜺如禽在日旁以尊
降妃兹謂薄嗣蜺直而塞六辰廼除夜星見而赤(韋昭/曰六)
(辰謂從/卯至申)女不變始兹謂乗夫(孟康曰始貴髙於/夫終行此不變也)蜺白在
日側黑蜺果之氣正直(師古曰果/謂干之也)妻不順正兹謂擅陽
蜺中窺貫而外専夫妻不嚴兹謂媟(韋昭曰媟言媟慢/也師古曰音先列)
(反/)蜺與日會婦人擅國兹謂頃(師古曰頃/讀曰傾)蜺白貫日中
赤蜺四背(服䖍曰/蜺背日)適不荅兹謂不次(服䖍曰言適妻不/見荅也臣瓚曰夫)
(不接妻為不荅師古曰適讀曰嫡荅報也言妻有承順/之心不見報荅也一曰荅對也言不以恩意接對之)
蜺直在左蜺交在右取於不専兹謂危嗣蜺抱日兩未
及君淫外兹謂亡蜺氣左日交於外取不逹兹謂不知
蜺白奪明而大温温而雨(師古曰取/讀曰聚)尊卑不别兹謂媟
蜺三出三巳三辰除(韋昭曰若從寅至辰/也蜺旦見西晏則雨)除則日出且
雨臣私禄及親兹謂罔辟(韋昭曰/辟君也)厥異蒙其蒙先大温
已蒙起日不見行善不請於上兹謂作福蒙一日五起
五解辟不下謀臣辟異道兹謂不見上蒙下霧風三變
而俱解立嗣子疑兹謂動欲蒙赤日不明徳不序兹謂
不聰蒙日不明温而民病徳不試空言禄(師古曰/試用也)兹謂
主窳臣夭(孟康曰謂君惰窳用人不以/次第為夭也師古曰窳音庾)蒙起而白君樂
逸人兹謂放蒙日青黑雲夾日左右前後行過日公不
任職兹謂怙禄蒙三日又大風五日蒙不解利邪以食
兹謂閉上蒙大起白雲如山行蔽日公懼不言道兹謂
閉下蒙大起日不見若雨不雨至十二日解而有大雲
蔽日禄生於下兹謂誣君蒙微而小雨已乃大雨下相
攘善兹謂盜明蒙黄濁下陳功求於上兹謂不知蒙微
而赤風鳴條解復蒙下専刑兹謂分威蒙而日不得明
大臣厭小臣兹謂蔽蒙微日不明若解不解大風發赤
雲起而蔽日衆不惡惡兹謂閉蒙尊卦用事(孟康曰尊/卦乾坤也)
(臣瓚曰京房謂之方伯卦震/兌坎離也師古曰孟說是也)三日而起日不見漏言亡
喜兹謂下厝用(師古曰厝/音干各反)蒙微日無光有雨雲雨不降
廢忠惑佞兹謂亡蒙天先清而暴蒙微而日不明有逸
民兹謂不明蒙濁奪日光公不任職兹謂不絀蒙白三
辰止則日青青而寒寒必雨忠臣進善君不試兹謂遏
(師古曰/試用也)蒙先小雨雨已蒙起微而日不明惑衆在位兹
謂覆國蒙微而日不明一温一寒風揚塵知佞厚之兹
謂庫蒙甚而温君臣故弼兹謂悖(師古曰弼猶相/戾也悖惑也)厥災
風雨霧風拔木亂五榖已而大霧庶正蔽惡兹謂生孽
災厥異霧此皆陰雲之類云嚴公十八年秋有蜮劉向
以為蜮生南越越地多婦人男女同川淫女為主亂氣
所生故聖人名之曰蜮蜮猶惑也在水旁能射人射人
有處甚者至死(師古曰以/氣射人也)南方謂之短弧(師古曰即射/工也亦呼水)
(弩/)近射妖死亡之象也時嚴將取齊之淫女故蜮至天
戒若曰勿娶齊女將生淫惑簒弑之禍嚴不寤遂取之
入後淫於二叔二叔以死兩子見弑夫人亦誅(師古曰/並解於)
(上/)劉歆以為蜮盛暑所生非自越來也京房易傳曰忠
臣進善君不試厥咎國生蜮史記魯哀公時有隼集于
陳廷而死(師古曰隼鷙鳥即今之鴩也說者以為/鷂失之矣廷朝廷也鴩字音胡骨反)楛矢
貫之(應劭曰楛木名師古曰音怙其木堪為箭笴/今豳以北皆用之土俗呼其木為楛子也)石砮
(應劭曰砮鏃也/音奴又乃互反)長尺有咫(張晏曰八/寸曰咫)陳閔公使使問仲
尼(師古曰閔公名/周懷公之子)仲尼曰隼之來逺矣昔武王克商通
道百蠻使各以方物來貢肅慎貢楛矢(臣瓚曰肅/慎東北夷)石砮
長尺有咫先王分異姓以逺方職使毋忘服(師古曰/服事也)故
分陳以肅慎矢試求之故府果得之(師古曰得昔所分/之矢於府藏中)
劉向以為隼近黑祥貪暴類也矢貫之近射妖也死於
廷國亡表也象陳眊亂不服事周(師古曰眊/音莫報反)而行貪暴
將致逺夷之禍為所滅也是時中國齊晉南夷吳楚為
彊(師古曰中國則齊晉為/彊南夷則吳楚為彊)陳交晉不親附楚不固數被
二國之禍後楚有白公之亂(師古曰白公楚平王太子/建之子勝也建遇讒奔鄭)
(而死勝在吳子西召之使處吳境為白公吳人伐慎白/公敗之請以戰備獻因作亂子西子期皆死事在哀十)
(六/年)陳乗而侵之(師古曰白公之亂陳人恃其/聚而侵楚事在哀十七年)卒為楚所
滅(師古曰陳閔公之二十年獲麟之/嵗也其二十四年而為楚所滅)史記夏后氏之衰
有二龍止於夏廷而言余襃之二君也(師古曰襃/古國名)夏帝
卜殺之去之止之莫吉卜請其漦而藏之乃吉(應劭曰/漦沬也)
(鄭氏曰漦音牛齝之齝師古曰去謂驅逐/也止謂拘留也去音丘吕反漦音丑之反)於是布幣策
告之(師古曰奠幣為禮讀策辭而告之/也說者以為策者􁀙米蓋失之矣)龍亡而漦在乃
匵去之(師古曰匵匵也去藏也/匵音讀去音丘吕反)其後夏亡傳匵於殷周
三代莫𤼵至厲王末𤼵而觀之漦流于延不可除也厲
王使婦人臝而譟之(應劭曰羣呼曰譟師/古曰譟音先到反)漦化為𤣥黿
(章昭曰𤣥黑黿蜤蜴也似蛇而有足/師古曰黿似鼈而大非蛇及蜤蜴)入後宫處妾遇之
而孕(師古曰處妾/宫中之童女)生子懼而棄之宣王立女童䚻曰檿
弧萁服實亡周國(師古曰女童謡閭里之童女為歌謡/也檿山桑之有㸃文者也木弓曰弧)
(服盛箭者即今之歩义也萁草似荻而細/織之為服也檿音一簟反萁音基荻音敵)後有夫婦鬻
是器者宣王使執而僇之(師古曰鬻賣/也音弋六反)既去見處妾所
棄妖子聞其夜號哀而收之遂亡奔襃後襃人有罪入
妖子以贖是為襃姒幽王見而愛之生子伯服王廢申
后及太子宜咎而立襃姒伯服代之廢后之父申侯與
繒西畎戎共攻殺幽王(師古曰畎戎即/犬戎亦曰昆夷)詩曰赫赫宗周
襃姒烕之(師古曰小雅正月之詩也赫赫盛貌/也宗周鎬京也烕滅也音呼悅反)劉向以
為夏后季世周之幽厲皆誖亂逆天故有龍黿之怪近
龍蛇孽也漦血也一曰沬也檿弧桑弓也萁服蓋以萁
草為箭服近射妖也女童䚻者禍將生於女國以兵寇
亡也(師古曰因婦人/以致兵寇也)左氏傳昭公十九年龍鬭於鄭時
門之外洧淵(師古曰時門鄭城門也洧泉洧水之泉也/洧水出滎陽密縣東南至潁川長平入潁)
(也/)劉向以為近龍孽也鄭以小國攝乎晉楚之間(師古/曰攝)
(收持/也)重以彊吳鄭當其衝不能修徳將鬭三國以自危
亡(師古曰言若不修徳/則三國伐之必危亡)是時子産任政内惠於民外善
辭令以交三國鄭卒亡患能以徳消變之效也京房易
傳曰衆心不安厥妖龍鬭惠帝二年正月癸酉旦有兩
龍見於蘭陵廷東里温陵井中(師古曰蘭陵縣之廷東/里也温陵人姓名也)
至乙亥夜去劉向以為龍貴象而困於庶人井中象諸
侯將有幽執之禍其後吕太后幽殺三趙王諸吕亦終
誅滅京房易傳曰有徳遭害厥妖龍見井中又曰行刑
暴惡黑龍從井出左氏傳魯嚴公時有内蛇與外蛇鬭
鄭南門中内蛇死劉向以為近蛇孽也先是鄭厲公劫
相祭仲而逐兄昭公代立(師古曰厲公母宋廱氏之女/也祭仲祭封人仲足也桓十)
(一年宋人執祭仲曰不立突將死仲乃與/宋盟而立厲公昭公奔衞祭音側介反)後厲公出奔
昭公復入(師古曰桓十五年厲公與祭仲之壻廱糾謀/殺祭仲不克五月出奔蔡六月昭公復歸于)
(鄭九月厲公殺/檀伯而居櫟也)死弟子儀代立(師古曰桓十七年高渠/彌弑昭公而立其弟子)
(舋十八年齊人殺子舋/祭仲乃立舋之弟儀也)厲公自外劫大夫傅瑕使僇子
儀(師古曰傳瑕鄭大夫也莊十四年厲公自櫟侵/鄭獲傅瑕與之盟於是傅瑕殺子儀而納厲公)此外
蛇殺内蛇之象也蛇死六年而厲公立嚴公聞之問申
繻曰猶有妖乎(師古曰申繻魯/大夫也繻音湏)對曰人之所忌其氣炎
以取之(師古曰炎/音弋贍反)妖由人興也人亡釁焉妖不自作人
棄常故有妖(師古曰已/解于上)京房易傳曰立嗣子疑厥妖蛇
居國門鬭左氏傳文公十六年夏有蛇自泉宫出(師古/曰泉)
(宫即/泉臺)入于國如先君之數劉向以為近蛇孽也泉宫在
囿中公母姜氏嘗居之蛇從之出象宫將不居也詩曰
維虺維蛇女子之祥(師古曰小雅/斯干之詩)又蛇入國國將有女
憂也如先君之數者公母將薨象也秋公母薨公惡之
乃毁泉臺夫妖孽應行而自見非見而為害也文不改
行循正共御厥罰(師古曰共讀曰恭御/讀曰禦又讀如本字)而作非禮以重
其過後二年薨公子遂殺文之二子惡視而立宣公(師/古)
(曰惡即子赤/也視其母弟)文公夫人大歸于齊(師古曰本齊女故出/而歸齊所謂哀姜者)
(也/)武帝大始四年七月趙有蛇從郭外入與邑中蛇鬭
孝文廟下邑中蛇死後二年秋有衞太子事事自趙人
江充起左氏傳定公十年宋公子地有白馬駟(師古曰/地宋元)
(公子也四/馬曰駟)公嬖向魋欲之(師古曰公謂景公即地之兄/也魋宋司馬桓魋也向音式)
(尚反魋音/大回反)公取而朱其尾鬛(師古曰鬛領上/鬛也音力渉反)以予之地
怒使其徒抶魋而奪之(師古曰抶擊/也音丑失反)魋懼將走公閉門
而泣之目盡腫公弟辰謂地曰子為君禮不過出竟君
必止子(師古曰辰亦元公子也言若見君怒/懼而出奔是為臣之禮也竟讀曰境)地出奔陳
公弗止辰為之請不聽辰曰是我迋吾兄也(師古曰迋/欺也音求)
(往/反)吾以國人出君誰與處遂與其徒出奔陳明年俱入
于蕭以叛大為宋患(師古曰/蕭宋邑)近馬禍也史記秦孝公二
十一年有馬生人昭王二十年牡馬生子而死劉向以
為皆馬禍也孝公始用商君攻守之法東侵諸侯至於
昭王用兵彌烈(師古曰/烈猛也)其象將以兵革抗極成功而還
自害也牡馬非生類妄生而死猶秦恃力彊得天下而
還自滅之象也一曰諸畜生非其類子孫必有非其姓
者至於始皇果吕不韋子京房易傳曰方伯分威厥妖
牡馬生子亡天下諸侯相伐厥妖馬生人文帝十二年
有馬生角於吳角在耳前上鄉(師古曰鄉讀曰/嚮次下亦同)右角長
三寸左角長二寸皆大二寸劉向以為馬不當生角猶
吳不當舉兵鄉上也是時吳王濞封有四郡五十餘城
(師古曰高紀云六年春以故東陽郡鄣郡吳郡五十三/縣立劉賈為荆王十二年十月詔曰吳古之建國日者)
(荆王兼有其地今死無後朕欲復立吳王長沙王臣等/請立沛侯為吳王而荆燕吳傳云荆王劉賈為黥布所)
(殺無後上患會稽輕悍無壯王填之乃立濞為吳王王/三郡五十三城是則濞之所封賈本地也止有三郡荆)
(燕吳傳與紀同矣今此云四郡未詳其說若以賈/本不得會稽濞加一郡者則不得言五十三城也)内懷
驕恣變見於外天戒早矣王不寤後卒舉兵誅滅京房
易傳曰臣易上政不順厥妖馬生角兹謂賢士不足又
曰天子親伐馬生角成帝綏和二年二月大廏馬生角
在左耳前圍長各二寸是時王莽為大司馬害上之萌
自此始矣(師古曰萌若草/木之始生也)哀帝建平二年定襄牡馬生
駒三足隨羣飲食太守以聞馬國之武用三足不任用
之象也後侍中董賢年二十二為大司馬居上公之位
天下不宗哀帝暴崩成帝母王太后召弟子新都侯王
莽入收賢印綬賢恐自殺莽因代之并誅外家丁傅又
廢哀帝傅皇后令自殺發掘帝祖母傅太后母丁太后
陵更以庶人葬之辜及至尊大臣微弱之禍也文公十
一年敗狄于鹹(師古曰鹹/魯地也)榖梁公羊傳曰長狄(師古曰/防風之)
(後漆姓也國號鄋瞞鄋/音所求反瞞音莫干反)兄弟三人一者之魯(師古曰僑/如也來伐)
(魯為叔孫/得臣所獲)一者之齊(師古曰榮如也齊襄公二/年伐齊為王子成父所獲)一者之
晉(師古曰焚如也宣十五/年晉滅潞國而獲之)皆殺之身横九畮(師古曰畮/古畝字)
斷其首而載之眉見於軾(師古曰軾/車前横木)何以書記異也劉
向以為是時周室衰微三國為大可責者也天戒若曰
不行禮義大為夷狄之行將至危亡其後三國皆有簒
弑之禍(師古曰謂魯文公薨襄仲弑惡及視而立宣公/齊連稱管至父弑襄公而立無知晉欒書中行)
(偃弑厲公/而立悼公)近下人伐上之痾也劉歆以為人變屬黄祥
一曰屬臝蟲之孽一曰天地之性人為貴凡人為變皆
屬皇極下人伐上之痾云京房易𫝊曰君暴亂疾有道
厥妖長狄入國又曰豐其屋下獨苦(師古曰豐其屋易/豐卦上六爻辭也)
(豐大/也)長狄生世主虜史記秦始皇帝二十六年有大人
長五丈足履六尺皆夷狄服凡十二人見于臨洮(師古/曰隴)
(西之縣也/音土高反)天戒若曰勿大為夷狄之行將受其禍是嵗
始皇初并六國反喜以為瑞銷天下兵器作金人十二
以象之遂自賢聖燔詩書阬儒士奢淫暴虐務欲廣地
南戌五嶺北築長城以備胡越(師古曰五嶺解/在張耳陳餘傳)塹山填
谷西起臨洮東至遼東徑數千里故大人見於臨洮明
禍亂之起後十四年而秦亡亡自戌卒陳勝𤼵史記魏
襄王十三年魏有女子化為丈夫京房易𫝊曰女子化
為丈夫兹謂陰昌賤人為王丈夫化為女子兹謂陰勝
厥咎亡一曰男化為女宫刑濫也女化為男婦政行也
哀帝建平中豫章有男子化為女子嫁為人婦生一子
長安陳鳳言此陽變為陰將亡繼嗣自相生之象一曰
嫁為人婦生一子者將復一世乃絶哀帝建平四年四
月山陽方與女子田無嗇生子(師古曰方與者山陽之/縣也女子姓田名無嗇)
(方與音/房豫)先未生二月兒嗁腹中及生不舉葬之陌上三
日人過聞嗁聲母掘收養平帝元始元年二月朔方廣
牧女子趙春病死(師古曰廣牧朔方/之縣也姓趙名春)歛棺積六日出在
棺外自言見夫死父曰年二十七不當死太守譚以聞
京房易𫝊曰幹父之蠱有子考亡咎(韋昭曰蠱事也子/能正父之事是為)
(有子故考不為咎累師古/曰易蠱卦初六爻辭也)子三年不改父道思慕不皇
亦重見先人之非(師古曰言父有不善之事當速改之/若唯思慕而已無所變易是重顯先)
(人之非也一曰三年之内但思慕而已/不暇見父之非故不改也重音直用反)不則為私厥妖
人死復生一曰至陰為陽下人為上六月長安女子有
生兒兩頭異頸面相鄉四臂共匈俱前鄉(師古曰鄉/讀曰嚮)凥
上有目長二寸所京房易𫝊曰睽孤見豕負塗(師古曰/易睽卦)
(上九爻辭也睽孤乖剌之/意也塗泥也睽音苦攜反)厥妖人生兩頭下相攘善妖
亦同人若六畜首目在下兹謂亡上正將變更凡妖之
作以譴失正各象其類二首下不壹也足多所任邪也
足少下不勝任或不任下也凡下體生於上不敬也上
體生於下媟凟也生非其類淫亂也人生而大上速成
也生而能言好虛也羣妖推此類不改乃成凶也景帝
二年九月膠東下密人年七十餘生角角有毛時膠東
膠西濟南齊四王有舉兵反謀謀由吳王濞起連楚趙
凡七國下密縣居四齊之中(師古曰四齊即上所云膠/東膠西濟南齊也本皆齊)
(地故謂/之四齊)角兵象上鄉者也老人吳王象也年七十七國
象也天戒若曰人不當生角猶諸侯不當舉兵以鄉京
師也禍從老人生七國俱敗云諸侯不寤明年吳王先
起諸侯從之七國俱滅京房易傳曰冢宰専政厥妖人
生角成帝建始三年十月丁未京師相驚言大水至渭
水虒上小女陳持弓年九嵗(師古曰虒上/地名也音斯)走入横城門
入未央宫尚方掖門殿門門衞戸者莫見至句盾禁中
而覺得(師古曰句盾少府之署/覺得事覺而見執得也)民以水相驚者陰氣盛
也小女而入宫殿中者下人將因女寵而居有宫室之
象也名曰持弓有似周家檿弧之祥易曰弧矢之利以
威天下(師古曰下/繫之辭也)是時帝母王太后弟鳳始為上將秉
國政天知其後將威天下而入宫室故象先見也其後
王氏兄弟父子五侯秉權至莽卒簒天下蓋陳氏之後
云京房易傳曰妖言動衆兹謂不信路將亡人司馬死
成帝綏和二年八月庚申鄭通里男子王襃(師古曰鄭/縣之通里)
衣絳衣小冠帶劒入北司馬門殿東門(師古曰入北司/馬門又入殿之)
(東門/也)上前殿入非常室中(如淳曰殿/上室名)解帷組結佩之(師/古)
(曰組綬類所以係帷又/垂以為飾也佩帶之)招前殿署長業等曰天帝令我
居此業等收縛考問襃故公車大誰卒(應劭曰在司馬/殿門掌讙呵者)
(也服䖍曰衞士之帥也著樊噲冠師古曰大誰者主問/非常之人云姓名是誰也而應氏乃以讙譁為義云大)
(讙呵不當厥理後之學者輒改此書誰字為讙違本文/矣大誰本以誰何稱因用名官有大誰長今此卒者長)
(所領士/卒也)病狂易(師古曰謂病狂/而變易其常也)不自知入宫狀下獄死
是時王莽為大司馬哀帝即位莽乞骸骨就第天知其
必不退故因是而見象也姓名章服甚明徑上前殿路
寢入室取組而佩之稱天帝命然時人莫察後莽就國
天下寃之哀帝徵莽還京師明年帝崩莽復為大司馬
因是而簒國哀帝建平四年正月民驚走持槀或掫一
枚(如淳曰掫麻幹也師古曰槀禾稈/也音二老反掫音鄒又音側九反)傳相付與曰行詔
籌道中相過逢多至千數或被髪徒踐(師古曰徒踐/謂徒跣也)或
夜折闗或踰牆入或乗車騎奔馳以置驛傳行經歴郡
國二十六至京師其夏京師郡國民聚會里巷阡陌設
祭張博具(師古曰博/戲之具)歌舞祠西王母又傳書曰母告百
姓佩此書者不死不信我言視門樞下當有白髪(師古/曰樞)
(門扇所由/開閉者也)至秋止是時帝祖母傅太后驕與政事(師古/曰與)
(讀曰/豫)故杜鄴對曰春秋災異以指象為言語籌所以紀
數民陰水類也水以東流為順走而西行反類逆上象
數度放溢妄以相予違忤民心之應也西王母婦人之
稱博弈男子之事於街巷阡陌明離闑内(師古曰闑門/橛也音魚列)
(反/)與疆外(師古曰與/讀曰預)臨事盤樂炕陽之意白髪衰年之
象體尊性弱難理易亂門人之所由樞其要也居人之
所由制持其要也其明甚著今外家丁傅並侍帷幄布
於列位有罪惡者不坐辜罰亡功能者畢受官爵皇甫
三桓詩人所刺春秋所譏亡以甚此(師古曰皇甫周卿/士之字也用后嬖)
(寵而處職位詩人刺之/事見小雅十月之交篇)指象昭昭以覺聖朝奈何不應
後哀帝崩成帝母王太后臨朝王莽為大司馬誅滅丁
傅一曰丁傅所亂者小此異乃王太后莽之應云
　
　
　
　
　
　
　
　
　
　前漢書卷二十七下之上
　前漢書卷二十七下之上考證
五行志下之上秦孝文王五年斿朐衍○(臣召南/)按斿
　當作遊傳寫訛耳但孝文王即位祇一年遂卒安得
　有五年也此文可疑
燕有黄䑕銜其尾舞王宫云云○(臣召南/)按此事已見
　於中上卷内引京房易傳亦同此一事重見未及刋
　除者也
兹謂閉下○閉監本訛蔽按此與前文閉上相對宋本
　作閉是也從之
有兩龍見于蘭陵廷東里温陵井中○孝惠紀作見蘭
　陵家人井中
是時吳王濞封有四郡五十三城注師古云云○顧炎
　武曰四郡當作三郡古四字積畫以成與三易混猶
　左傳陳蔡不羔三國為四國也
　
　前漢書卷二十七下之上考證
欽定四庫全書
　前漢書卷二十七下之下
　　漢　　蘭　臺　　令　史　　班　固撰
　　唐正議大夫行祕書少監琅邪縣開國子顔師古注
　五行志第七下之下
隠公三年二月己巳日有食之榖梁傳曰言日不言朔
食晦公羊傳曰食二日董仲舒劉向以為其後戎執天
子之使(師古曰凡伯周大夫也隠七年天王/使凡伯來聘戎伐凡伯于楚丘以歸)鄭獲魯隠
(師古曰公羊傳隠六年春鄭人來渝平渝平墮成也曰/吾成敗矣吾與鄭人未有成狐壤之戰隠公獲焉何以)
(不言戰/諱獲也)滅戴(師古曰十年秋宋人蔡人衛人伐戴鄭伯/伐取之戴國今外黄縣東南戴城是也讀)
(者多誤為載故/隋室置載州焉)衛魯宋咸殺君(師古曰四年衛州吁殺/其君完十一年羽父使)
(賊殺公于寪氏桓二年/春宋督弑其君與夷)左氏劉歆以為正月二日燕越
之分野也凡日所躔而有變則分野之國失政者受之
(師古曰躔/踐也音纒)人君能修政共御厥罰則災消而福至(師古/曰共)
(讀曰恭御讀曰/禦又讀如本字)不能則災息而禍生(師古曰息/謂蕃滋也)故經書
災而不記其故蓋吉凶亡常隨行而成禍福也周衰天
子不班朔(師古曰/班布也)魯厯不正置閏不得其月月大小不
得其度史記日食或言朔而實非朔或不言朔而實朔
或脱不書朔與日皆官失之也京房易傳曰亡師兹謂
不御厥異日食其食也既竝食不一處誅衆失理兹謂
生叛厥食既光散縱畔兹謂不明厥食先大雨三日雨
除而寒寒即食專禄不封兹謂不安厥食既先日出而
黒光反外燭(韋昭曰中無光/四邊有明外燭)君臣不通兹謂亡厥蝕三
既同姓上侵兹謂誣君厥食四方有雲中央無雲其日
大寒公欲弱主位兹謂不知厥食中白青四方赤已食
地震諸侯相侵兹謂不承厥食三毁三復君疾善下謀
上兹謂亂厥食既先雨雹殺走獸弑君獲位兹謂逆厥
食既先風雨折木日赤内臣外鄉兹謂背(師古曰鄉/讀曰嚮)厥
食食且雨地中鳴(韋昭曰地中冇聲如/鳴耳或曰如狗子聲)冡宰專政兹謂
因厥食先大風食時日居雲中四方亡雲伯正越職兹
謂分威(師古曰伯讀曰覇/正者長帥之稱)厥食日中分諸侯争羙於上
兹謂泰厥食日傷月食半天營而鳴(韋昭曰食半謂食/望也臣瓉曰月食)
(半謂食月之半也月/食常以望不為異也)賦不得兹謂竭厥食星隨而下受
命之臣專征云試厥食雖侵光猶明(師古曰試用也自/擅意也一説試與)
(弑同謂/欲弑君)若文王臣獨誅紂矣(韋昭曰是時紂臣尚未欲/誅紂獨文王之臣欲誅之)
小人順受命者征其君云殺厥食五色至大寒隕霜(師/古)
(曰殺亦/讀曰弑)若紂臣順武王而誅紂矣(韋昭曰紂惡益甚其/臣欲順武王而誅紂)
諸侯更制兹謂叛(師古曰/更改也)厥食三復三食食已而風地
動適讓庶兹謂生欲(師古曰適/讀曰嫡)厥食日失位光晻晻月
形見(師古曰晻音烏感/反見音胡電反)酒亡節兹謂荒厥食乍青乍黒
乍赤明日大雨發霧而寒凡食二十占其形二十有四
改之輒除不改三年三年不改六年六年不改九年推
隠三年之食貫中央上下竟而黒臣弑從中成之形也
後衛州吁弑君而立桓公三年七月壬辰朔日有食之
既董仲舒劉向以為前事已大後事將至者又大則既
先是魯宋弑君魯又成宋亂易許田亡事天子之心楚
僭稱王後鄭拒王師射桓王(師古曰竝/已解于上)又二君相簒(師/古)
(曰謂厲公奔蔡而昭公入/高渠彌殺昭公而立子亹)劉歆以為六月趙與晉分(晉/灼)
(曰周之六月今之四月始去畢而入參參晉分也畢趙/也日行去趙逺入晉分多故曰與計二十八宿分其次)
(度其月及所屬/下皆以為例)先是晉曲沃伯再弑晉侯(師古曰曲沃/伯本桓叔成)
(師之封號也其後遂繼襲馬魯惠公三十年大夫潘父/殺昭侯而納成師不克晉人立孝侯惠之四十五年成)
(師之子曲沃莊伯/伐翼殺孝侯也)是嵗晉大亂(師古曰桓三年莊伯之/子曲沃武公伐翼逐翼)
(侯于汾隰夜/獲而殺之)滅其宗國(師古曰桓八年曲沃/武公滅翼遂并其國)京房易傳
以為桓三年日食貫中央上下竟而黄臣弑而不卒之
形也後楚嚴稱王兼地千里(師古曰楚武王荆尸乆已/見傳今此言莊始稱王未)
(詳其/説)十七年十月朔日有食之榖梁傳曰言朔不言日
食二日也劉向以為是時衛侯朔有罪出奔齊(師古曰/朔衛惠)
(公也桓十六年經書衛侯朔出奔齊公羊傳/曰得罪乎天子穀梁傳曰天子召而不往也)天子更立
衛君(師古曰衛/公子黔牟)朔藉助五國舉兵伐之而自立王命遂
壊(師古曰莊五年冬公會齊人宋人陳人蔡人伐衛莊/六年春王人子突救衛夏衛侯朔入放公子黔牟于)
(周/也)是魯夫人淫失於齊卒殺威公(師古曰失/讀曰佚)董仲舒以
為言朔不言日惡魯桓且有夫人之禍將不終日也劉
歆以為楚鄭分嚴公十八年三月日有食之穀梁傳曰
不言日不言朔夜食(張晏曰日夜食則無景立六/尺木不見其景以此為候)史記
推合朔在夜明旦日食而出出而解(孟康曰夜食/地中出而止)是為
夜食劉向以為夜食者陰因日明之衰而奪其光象周
天子不明齊桓將奪其威專㑹諸侯而行伯道其後遂
九合諸侯(師古曰解/在郊祀志)天子使世子㑹之(師古曰僖五年/齊侯宋公陳侯)
(衛侯鄭伯許男曹伯㑹/王太子于首止是也)此其效也公羊傳曰食晦董仲
舒以為宿在東壁魯象也後公子慶父叔牙果通於夫
人以弑公劉歆以為晦魯衛分二十五年六月辛未朔
日有食之董仲舒以為宿在畢主邊兵夷狄象也後狄
滅邢衛(師古曰春秋閔元年狄伐邢二年狄滅衛其/後竝為齊所立而邢遷于夷儀衛遷于楚丘)劉
歆以為五月二日魯趙分二十六年十二月癸亥朔日
有食之董仲舒以為宿在心心為明堂文武之道廢中
國不絶若綫之象也(師古曰綫縷/也音先箭反)劉向以為時戎侵曹
(師古曰事在/莊二十四年)魯夫人淫於慶父叔牙將以弑君故比年
再蝕以見戒劉歆以為十月二日楚鄭分三十年九月
庚午朔日有食之董仲舒劉向以為後魯二君弑(師古/曰謂)
(子般為圉人所殺閔/公為卜齮所殺也)夫人誅(師古曰哀姜/為齊人所殺)兩弟死(師古/曰謂)
(叔牙及/慶父也)狄滅邢(師古曰已/解于上)徐取舒(師古曰僖三年徐人/取舒舒國名也在廬)
(江舒/縣也)晉殺世子(師古曰僖五年晉/侯殺其太子申生)楚滅弦(師古曰僖五/年楚人滅弦)
(弦國名也/在弋陽)劉歆以為八月秦周分僖公五年九月戊申
朔日有食之董仲舒劉向以為先是齊桓行伯江黄自
至(師古曰江黄二國名也僖二年齊侯宋公江人黄人/盟于貫傳曰服江黄也江國在汝南安陽縣黄國在)
(弋陽/縣)南服彊楚(師古曰僖四年齊侯以諸侯/之師侵蔡遂伐楚盟于召陵)其後不内
自正而外執陳大夫則陳楚不附(師古曰召陵盟後以/陳轅濤塗為誤軍而)
(執之陳不服罪故伐/之楚自是不復通)鄭伯逃盟(師古曰僖五年秋齊侯/與諸侯盟于首止鄭伯)
(逃歸/不盟)諸侯將不從桓政故天見戒其後晉滅虢(師古曰/事在僖)
(五/年)楚圍許諸侯伐鄭(師古曰事竝/在僖六年)晉弑二君(師古曰謂/里克弑奚)
(齊及/卓子)狄滅温(師古曰温周邑也/僖十年狄滅之)楚伐黄(師古曰僖十一/年黄不歸楚貢)
(故/之)伐桓不能救劉歆以為七月秦晉分十二年三月庚
午朔日有食之董仲舒劉向以為是時楚滅黄(師古曰/事在十)
(二年/夏)狄侵衛鄭(師古曰僖十三年狄/侵衛十四年狄侵鄭)莒滅杞(師古曰僖/十四年諸)
(侯城緣陵公羊傳曰曷為城/杞滅也孰滅之蓋徐莒也)劉歆以為三月齊衛分十
五年五月日有食之劉向以為象晉文公將行伯道後
遂伐衛執曹伯敗楚城濮(師古曰事竝/在二十八年)再㑹諸侯(師古/曰二)
(十八年五月盟于/踐土冬㑹于温)召天王而朝之(師古曰晉侯不欲就/朝王故召王使來經)
(書天王狩/于河陽)此其效也日食者臣之惡也夜食者掩其罪
也以為上亡明王桓文能行伯道攘夷狄安中國雖不
正猶可蓋春秋實與而文不與之義也董仲舒以為後
秦獲晉侯(師古曰晉侯夷吾也僖十五年十一月/晉侯及秦伯戰于韓秦獲晉侯以歸也)齊滅
項(師古曰事在公羊傳僖十/七年項國今項城縣是也)楚敗徐于婁林(師古曰事/在僖十五)
(年冬婁/林徐地)劉歆以為二月朔齊越分文公元年二月癸亥
日有食之董仲舒劉向以為先是大夫始執國政(師古/曰謂)
(東門襄/仲也)公子遂如京師(師古曰事在僖三十/年報宰周公之聘)後楚世子
商臣殺父齊公子商人弑君皆自立(師古曰已/解于上)宋子哀
出奔(師古曰宋子哀宋卿高哀也不義/宋公而來奔魯事在文十四年)晉滅江(師古曰/春秋文)
(四年楚人滅江今/此云晉未詳其説)楚滅六(師古曰六國名也在廬江/六縣文五年楚人滅之)大
夫公孫敖叔彭生竝專㑹盟(師古曰文七年冬公孫敖/如莒蒞盟十一年叔彭生)
(會郤缺于承匡公孫敖孟/穆伯叔彭生叔仲惠伯也)劉歆以為正月朔燕越分十
五年六月辛丑朔日有食之董仲舒劉向以為後宋齊
莒晉鄭八年之間五君殺死(師古曰文十六年宋弑其/君杵臼十八年夏齊人弑)
(其君啇人冬莒弑其君庶其宣二年晉趙盾/弑其君夷臯四年鄭公子歸生弑其君夷也)楚滅舒蓼
劉歆以為四月二日魯衛分宣公八年七月甲子日有
食之既董仲舒劉向以為先是楚商臣弑父而立至于
嚴王遂彊諸夏大國唯有齊晉齊晉新有簒弑之禍内
皆未安故楚乘弱横行八年之間六侵伐而一滅國(師/古)
(曰六侵伐者謂宣元年侵陳三年侵鄭四年伐鄭五年/伐鄭六年伐鄭八年伐陳也一滅國者謂八年滅舒蓼)
(也/)伐陸渾戎觀兵周室(師古曰宣三年楚子伐陸渾之/戎遂至于洛觀兵于周疆觀兵)
(者示威/武也)後又入鄭鄭伯肉袒謝罪北敗晉師于邲流血
色水(師古曰事並在十二年邲鄭地色水謂/血流入水而變水之色也邲音蒲必反)圍宋九月
析骸而炊之(師古曰事在十五年炊㸑/也言無薪樵示困之甚也)劉歆以為十月
二日楚鄭分十年四月丙辰日有食之董仲舒劉向以
為後陳夏徴舒弑其君(師古曰弑靈公/也事在十年)楚滅蕭(師古曰/蕭宋附)
(庸國也事/在十二年)晉滅二國(師古曰謂十五年滅赤狄/潞氏十六年滅赤狄甲氏)王札子
殺召伯毛伯(師古曰事/在十五年)劉歆以為二月魯衛分十七年
六月癸卯日有食之董仲舒劉向以為後邾支解鄫子
(師古曰十八年邾人戕鄫子于鄫支/解而節斷之謂解其四支斷其骨節)晉敗王師于貿戎
(師古曰事/在成元年)敗齊于鞌(師古曰事/在成二年)劉歆以為三月晦朓魯
衛分(服䖍曰朓相覜也日晦食為朓臣瓉曰志云晦而/月見西方曰朓以此名之非日食晦之名也師古)
(曰朓音/佗了反)成公十六年六月丙寅朔日有食之董仲舒劉
向以為後晉敗楚鄭于鄢陵(師古曰事在十/六年鄢陵鄭地)執魯侯(師/古)
(曰已解/于上)劉歆以為四月二日魯衛分十七年十二月丁
巳朔日有食之董仲舒劉向以為後楚滅舒庸(師古曰/事在十)
(七年日食之後舒庸蓋/羣舒之一種楚與國也)晉弑其君(師古曰謂厲公/也事在十八年)宋魚
石因楚奪君邑(師古曰魚石宋大夫也十五年出奔/楚至十八年楚伐宋取彭城而納之)莒
滅鄫齊滅萊(師古曰事並在襄/六年鄫萊皆小國)鄭伯弑死(師古曰鄭僖/公也襄七年)
(會于鄬其大夫子駟使賊夜/殺之而以瘧疾赴鄬音為)劉歆以為九月周楚分襄
公十四年二月乙未朔日有食之董仲舒劉向以為後
衛大夫孫寗共逐獻公立孫剽(孟康曰剽音驃師古曰/孫林父寗殖逐獻公襄)
(十四年四月出奔齊而立剽剽/穆公之孫也剽又音匹妙反)劉歆以為前年十二月
二日宋燕分十五年八月丁巳日有食之董仲舒劉向
以為先是晉為雞澤之㑹諸侯盟又大夫盟後為溴梁
之㑹諸侯在而大夫獨相與盟(師古曰竝/已解于上)君若綴斿不
得舉手(應劭曰斿旌旗之旒隨風動揺也/師古曰言為下所執隨人東西也)劉歆以為五
月二日魯趙分二十年十月丙辰朔日有食之董仲舒
以為陳慶虎慶寅蔽君之明(師古曰二慶竝陳大夫也/襄二十年陳侯之弟黄出)
(奔楚將出呼於國曰慶氏無道求專陳國/暴蔑其君而去其親五年不滅是無天也)邾庶其有叛
心(師古曰庶/其邾大夫)後庶其以漆閭丘來奔(師古曰事在二十/一年漆及閭丘邾)
(之二/邑)陳殺二慶(師古曰二十三年陳侯如楚公子黄訴/二慶楚人召之慶氏以陳叛楚屈建從)
(陳侯圍陳遂/殺二慶也)劉歆以為八月秦周分二十一年九月庚
戍朔日有食之董仲舒以為晉欒盈將犯君後入于曲
沃(師古曰已/解于上)劉歆以為七月秦晉分十月庚辰朔日有
食之董仲舒以為宿在軫角楚大國象也後楚屈氏譛
殺公子追舒(師古曰公子追舒楚令尹/子南也二十二年楚殺之)齊慶封脅君亂
國(師古曰慶封齊大夫也二十七年使盧蒲嫳帥甲攻/崔氏殺成及彊盡俘其家崔杼縊而死自是慶封當)
(國專執/政也)劉歆以為八月秦周分二十三年二月癸酉朔
日有食之董仲舒以為後衛侯入陳儀(師古曰衛侯衎/也前為孫寗所)
(逐二十五年入于陳儀/陳儀衛邑左傳曰夷儀)寗喜弑其君剽(師古曰二十六/年寗喜殺剽而)
(衎入於衛寗/喜殖子也)劉歆以為前年十二月二日宋燕分二十
四年七月甲子朔日有食之既劉歆以為五月魯趙分
八月癸巳朔日有食之董仲舒以為比食又既(師古曰/比頻也)
象陽將絶(孟康曰/陽君也)夷狄主中國之象也後六君弑(師古/曰謂)
(二十五年齊崔杼殺其君光二十六年衛寗喜弑其君/剽二十九年閽殺吴子餘祭三十年蔡太子班弑其君)
(固三十一年莒人弑其君宻州昭元/年楚令尹子圍入問王疾縊而殺之)楚子果從諸侯伐
鄭(師古曰二十四年冬楚/子蔡侯陳侯許男伐鄭)滅舒鳩(師古曰二十五年楚/屈建帥師滅舒鳩舒)
(鳩亦羣舒/一種也)魯往朝之(師古曰二十/八年公如楚)卒主中國(師古曰謂/楚靈王以)
(昭四年與諸/侯會于申)伐吳討慶封(師古曰慶封以二十八年為/慶舍之難自齊出奔魯遂奔)
(吳至申之㑹楚靈王/伐吳執慶封而殺之)劉歆以為六月晉趙分二十七年
十二月乙亥朔日有食之董仲舒以為禮義將大滅絶
之象也時吳子好勇使刑人守門(師古曰吳子即餘/祭也刑人閽者)蔡
侯通於世子之妻(師古曰即蔡侯固/為太子所殺者也)莒不早立嗣(師古/曰即)
(宻州也生去疾及展/輿既立展輿又廢之)後閽戕吳子(師古曰戕傷也他/國臣來弑君曰戕)蔡
世子般弑其父莒人亦弑君而庶子爭(師古曰展輿因/國人攻其父而)
(殺之展輿即位去疾奔齊明年去疾入/而展輿出奔吳竝非嫡嗣故云庶子爭)劉向以為自二
十年至此嵗八年間日食七作禍亂將重起(師古曰重/音直用反)
故天仍見戒也(師古曰/仍頻也)後齊崔杼弑君宋殺世子(師古/曰宋)
(平公太子痤也/事在二十六年)北燕伯出奔(孟康曰有南燕故言北燕/南燕姞姓北燕姬姓也師)
(古曰昭三年北/燕伯欵出奔齊)鄭大夫自外入而簒位(師古曰謂/伯有也)指略
如董仲舒劉歆以為九月周楚分昭公七年四月甲辰
朔日有食之董仲舒劉向以為先是楚靈王弑君而立
㑹諸侯(師古曰已/解于上)執徐子滅頼(師古曰申之會楚/人執徐子遂滅頼)後陳
公子招殺世子(師古曰招成公子哀公弟也昭八年經/書陳侯之弟招殺陳太子偃師偃師即)
(哀公之子/也招音韶)楚因而滅之(師古曰偃師之死哀公縊其九/月楚公子棄疾奉偃師之子孫)
(吳圍陳/遂滅之)又滅蔡(師古曰十一年楚師滅蔡/也執太子有以歸用之)後靈王亦弑
死(師古曰十三年楚公子比/弑其君䖍于乾谿是也)劉歆以為二月魯衛分傳
曰晉侯問於士文伯曰誰將當日食(師古曰士文伯/晉大夫伯瑕)對
曰魯衛惡之衛大魯小公曰何故對曰去衛地如魯地
於是有災其衛君乎魯將上卿是嵗八月衛襄公卒十
一月魯季孫宿卒晉侯謂士文伯曰吾所問日食從矣
可常乎(師古曰從謂如士文伯之言/也可常謂常可以此占之不)對曰不可六物不
同民心不壹事序不類官職不則同始異終胡可常也
詩曰或宴宴居息或盡顇事國(如淳曰顇古悴字也師/古曰小雅北山之詩也)
(宴宴安息之貌也盡/悴言盡力而悴病也)其異終也如是公曰何謂六物對
曰嵗時日月星辰是謂公曰何謂辰對曰日月之㑹是
謂公曰詩所謂此日而食于何不臧何也(師古曰小雅/十月之交之)
(詩也臧/善也)對曰不善政之謂也國無政不用善則自取適
于日月之災(師古曰適/讀曰讁)故政不可不慎也務三而已一
曰擇人二曰因民三曰從時此推日食之占循變復之
要也易曰縣象著明莫大於日月(師古曰上/繋之辭也)是故聖人
重之載于三經(師古曰謂/易詩春秋)於易在豐之震曰豐其沛日
中見昧折其右肱亡咎(服䖍曰日中而昏也師古曰此/豐卦九三爻辭也言遇此災則)
(當退去右肱/之臣乃免咎)於詩十月之交則著卿士司徒下至趣馬
師氏咸非其材(師古曰十月之交詩曰皇父卿士番維/司徒蹶維趣馬􁀙維師氏豔妻煽方處)
(司徒地官卿也掌邦教趣馬中士也掌王馬之政師氏/中大夫也掌司朝得失之事番蹶􁀙皆氏也羙色曰豔)
(豔妻襃姒也豔或作閻閻亦嬪妾之姓也煽熾也詩人/刺王淫於色故皇父之徒皆用后寵而處職位不以徳)
(選也趣音千后反蹶音居衛/反􁀙音居禹反番音扶元反)同於右肱之所折協於三
務之所擇明小人乘君子陰侵陽之原也十五年六月
丁巳朔日有食之劉歆以為三月魯衛分十七年六月
甲戌朔日有食之董仲舒以為時宿在畢晉國象也晉
厲公誅四大夫失衆心以弑死(師古曰四大夫謂三郤/及胥童也胥童非厲公)
(所誅以導亂而死故總書四大/夫厲公竟為欒書中行偃所殺)後莫敢復責大夫六卿
遂相與比周專晉國君還事之(師古曰六卿謂范氏中/行氏智氏韓魏趙也)
日比再食其事在春秋後故不載於經劉歆以為魯趙
分左氏傳平子曰(師古曰/季平子)唯正月朔慝未作日有食之
於是乎天子不舉伐鼓於社諸侯用幣於社伐鼔於朝
禮也其餘則否太史曰在此月也日過分而未至三辰
有災百官降物君不舉避移時樂奏鼓祝用幣史用辭
嗇夫馳庶人走此月朔之謂也當夏四月是謂孟夏説
曰正月謂周六月夏四月正陽純乾之月也慝謂陰爻
也冬至陽爻起初故曰復至建巳之月為純乾亡陰爻
而陰侵陽為災重故伐鼓用幣責隂之禮降物素服也
不舉去樂也避移時避正堂須時移災復也嗇夫掌幣
吏庶人其徒役也劉歆以為六月二日魯趙分二十一
年七月壬午朔日有食之董仲舒以為周景王老劉子
單子專權(師古曰已/解于上)蔡侯朱驕君臣不説之象也(師古/曰蔡)
(侯朱蔡平公之/子説讀曰悦)後蔡侯朱果出奔(師古曰昭二十/一年出奔楚)劉子
單子立王猛劉歆以為五月二日魯趙分二十二年十
二月癸酉朔日有食之董仲舒以為宿在心天子之象
也後尹氏立王子朝天王居于狄泉(師古曰天王敬王/也避子朝之難故)
(居狄/泉)劉歆以為十月楚鄭分二十四年五月乙未朔日
有食之董仲舒以為宿在胃魯象也後昭公為季氏所
逐劉向以為自十五年至此嵗十年間天戒七見人君
猶不寤後楚殺戎蠻子(師古曰昭十六年楚子誘戎蠻/子殺之戎蠻國在河南新城縣)
晉滅陸渾戎(師古曰十七年晉荀吳帥師滅/陸渾之戎其地今陸渾縣是也)盜殺衛侯
兄(師古曰衛靈公兄也名縶二十年為齊豹所/殺以豹不義故貶稱盜所謂求名而不得也)蔡莒之
君出奔(師古曰蔡君即朱也莒君莒/子庚輿也二十三年出奔魯)吳滅巢(師古曰二/十四年吳)
(滅巢巢吳楚間小/國即居巢城是也)公子光殺王僚(師古曰事在/二十七年)宋三臣
以邑叛其君(師古曰二十一年宋華亥向寧/華定入于宋南里以叛是也)它如仲舒
劉歆以為二日魯趙分是月斗建辰左氏傳梓慎曰將
大水(師古曰梓/慎魯大夫)昭子曰旱也(師古曰叔/孫昭子)日過分而陽猶
不克克必甚能無旱乎(孟康曰謂春分後陰多陽少/為不克陽勝則盛故言甚)陽
不克莫將積聚也(蘇林曰莫莫爾/不勝為積聚也)是嵗秋大雩旱也二
至二分日有食之不為災日月之行也春秋分日夜等
故同道冬夏至長短極故相過相過同道而食輕不為
大災水旱而已三十一年十二月辛亥朔日有食之董
仲舒以為宿在心天子象也時京師微弱後諸侯果相
率而城周(師古曰定元年晉魏舒合諸侯/之大夫于狄泉以城周是也)宋中幾亡尊
天子之心而不衰城(師古曰中幾宋大夫衰城謂以差/次受功賦也衰音初為反一曰衰)
(謂曰蓑蓑城謂以草覆城/也蓑音先和反中讀曰仲)劉向以為時吳滅徐(師古曰/事在昭)
(三十/年)而蔡滅沈(師古曰定四年蔡/公孫姓帥師滅沈)楚圍蔡吳敗楚入郢
昭王走出(師古曰事竝/在定四年)劉歆以為二日宋燕分定公五
年三月辛亥朔日有食之董仲舒劉向以為後鄭滅許
(師古曰六年鄭游速帥/師滅許以許男斯歸)魯陽虎作亂竊寳玉大弓季桓
子退仲尼宋三臣以邑叛(師古曰已/解于上)劉歆以為正月二
日燕趙分十二年十一月丙寅朔日有食之董仲舒劉
向以為後晉三大夫以邑叛薛弑其君(師古曰十三年/晉趙鞅入于晉)
(陽以叛荀寅士吉射入/朝歌以叛薛弑其君比)楚滅頓胡(師古曰十四年楚公/子結帥師滅頓以頓)
(子牂歸十五年楚人/滅胡以胡子豹歸)越敗吳(師古曰十四年五月於越/敗吳于檇李是也檇音醉)
衛逐世子(師古曰十四年衛/太子蒯􁀙出奔宋)劉歆以為十二月二日楚
鄭分十五年八月庚辰朔日有食之董仲舒以為宿在
栁周室大壊夷狄主諸夏之象也明年中國諸侯果累
累從楚而圍蔡(師古曰哀元年楚子陳侯隨侯許男/圍蔡是也累讀曰纍纍不絶之貌)蔡
恐遷于州來(師古曰哀二年十一月蔡遷于/州來州來楚邑今下蔡縣是也)晉人執戎
蠻子歸于楚(師古曰哀公四年晉人/執戎蠻子赤歸於楚)京師楚也(師古曰/言以楚)
(為京/師)劉向以為盗殺蔡侯(師古曰哀四年蔡公孫翩殺/蔡侯申翩非大夫故賤之而)
(書/盗)齊陳乞弑其君而立陽生(師古曰哀六年齊陳乞弑/其君荼荼即景公之子也)
(陽生荼之兄/即悼公也)孔子終不用劉歆以為六月晉趙分哀公
十四年五月庚申朔日有食之在獲麟後劉歆以為三
月二日齊衛分凡春秋十二公二百四十二年日食三
十六榖梁以為朔二十六晦七夜二二日一公羊以為
朔二十七二日七晦二左氏以為朔十六二日十八晦
一不書日者二高帝三年十月甲戌晦日有食之在斗
二十度燕地也後二年燕王臧荼反誅立盧綰為燕王
後又反敗十一月癸卯晦日有食之在虚三度齊地也
後二年齊王韓信徙為楚王明年廢為列侯後又反誅
九年六月乙未晦日有食之既在張十三度惠帝七年
正月辛丑朔日有食之在危十三度谷永以為嵗首正
月朔日是為三朝尊者惡之五月丁卯先晦一日日有
食之幾盡(師古曰幾音鉅/依反後皆類此)在七星初劉向以為五月微
陰始起而犯至陽其占重至其八月宮車晏駕有呂氏
詐置嗣君之害京房易傳曰凡日食不以晦朔者名曰
薄人君誅將不以理或賊臣將暴起日月雖不同宿陰
氣盛薄日光也高后二年六月丙戌晦日有食之七年
正月己丑晦日有食之既在營室九度為宫室中時高
后惡之曰此為我也明年應(師古曰謂/高后崩也)文帝二年十一
月癸卯晦日有食之在婺女一度三年十月丁酉晦日
有食之在斗二十三度十一月丁卯晦日有食之在虚
八度後四年四月丙辰晦日有食之在東井十三度七
年正月辛未朔日有食之景帝三年二月壬午晦日有
食之在胃二度七年十一月庚寅晦日有食之在虚九
度中元年十二月甲寅晦日有食之中二年九月甲戌
晦日有食之三年九月戊戌晦日有食之幾盡在尾九
度六年七月辛亥晦日有食之在軫七度後元年七月
乙巳先晦一日日有食之在翼十七度武帝建元二年
二月丙戌朔日有食之在奎十四度劉向以為奎為卑
賤婦人後有衛皇后自至微興卒有不終之害(師古曰/皇后自)
(殺不終/其位也)三年九月丙子晦日有食之在尾二度五年正
月己巳朔日有食之元光元年二月丙辰晦日有食之
七月癸未先晦一日日有食之在翼八度劉向以為前
年高園便殿災與春秋御廪災後日食於翼軫同其占
内有女變外為諸侯其後陳皇后廢江都淮南衡山王
謀反誅日中時食從東北過半晡時復元朔二年二月
乙巳晦日有食之在胃三度六年十一月癸丑晦日有
食之元狩元年五月乙巳晦日有食之在柳六度京房
易傳推以為是時日食從旁右法曰君失臣明年丞相
公孫𢎞薨日食從旁左者亦君失臣從上者臣失君從
下者君失民元鼎五年四月丁丑晦日有食之在東井
二十三度元封四年六月己酉朔日有食之太始元年
正月乙巳晦日有食之四年十月甲寅晦日有食之在
斗十九度征和四年八月辛酉晦日有食之不盡如鉤
在亢二度晡時食從西北日下晡時復昭帝始元三年
十一月壬辰朔日有食之在斗九度燕地也後四年燕
刺王謀反誅元鳳元年七月己亥晦日有食之幾盡在
張十二度劉向以為己亥而既其占重(孟康曰己土亥/水也純陰故食)
(為最重也日/食盡為既)後六年宮車晏駕卒以亡嗣宣帝地節元
年十二月癸亥晦日有食之在營室十五度五鳳元年
十二月乙酉朔日有食之在婺女十度四年四月辛丑
朔日有食之在畢十九度是為正月朔慝未作左氏以
為重異元帝永光二年三月壬戌朔日有食之在婁八
度四年六月戊寅晦日有食之在張七度建昭五年六
月壬申晦日有食之不盡如鉤因入成帝建始三年十
二月戊申朔日有食之其夜未央殿中地震谷永對曰
日食婺女九度占在皇后地震蕭牆之内咎在貴妾(師/古)
(曰蕭牆謂門屏也蕭肅/也人臣至此加肅敬也)二者俱𤼵明同事異人共掩制
陽將害繼嗣也亶日食則妾不見(師古曰亶讀曰/但下例竝同)亶地
震則后不見異日而發則似殊事亡故動變則恐不知
是月后妾當有失節之郵(師古曰郵與/尤同尤過也)故天因此兩見
其變若曰違失婦道隔逺衆妾(師古曰逺/音于萬反)妨絶繼嗣者
此二人也杜欽對亦曰日以戊申食時加未戊未土也
中宫之部其夜殿中地震此必適妾將有爭寵相害而
為患者(師古曰適/讀曰嫡)人事失於下變象見於上能應之以
徳則咎異消忽而不戒則禍敗至應之非誠不立非信
不行河平元年四月己亥晦日有食之不盡如鉤在東
井六度劉向對曰四月交於五月月同孝惠日同孝昭
東井京師地且既其占恐害繼嗣日蚤食時從西南起
三年八月乙卯晦日有食之在房四年三月癸丑朔日
有食之在昴陽朔元年二月丁未晦日有食之在胃永
始元年九月丁巳晦日有食之谷永以京房易占對曰
元年九月日食酒亡節之所致也獨使京師知之四國
不見者若曰湛湎於酒君臣不别禍在内也(師古曰湛/讀曰沈又)
(讀曰/耽)永始二年二月乙酉晦日有食之谷永以京房易
占對曰今年二月日食賦歛不得度民愁怨之所致也
所以使四方皆見京師隂蔽者若曰人君好治宫室大
營墳墓賦歛兹重而百姓屈竭(師古曰兹益也屈/盡也音其勿反)禍在
外也三年正月己卯晦日有食之四年七月辛未晦日
有食之元延元年正月己亥朔日有食之哀帝元夀元
年正月辛丑朔日有食之不盡如鉤在營室十度與惠
帝七年同月日二年三月壬辰晦日有食之平帝元始
元年五月丁巳朔日有食之在東井二年九月戊申晦
日有食之既凡漢著紀十二世二百一十二年日食五
十三朔十四晦三十六先晦一日三成帝建始元年八
月戊午晨漏未盡三刻有兩月重見京房易傳曰婦貞
厲月幾望君子征凶(師古曰小畜上九爻/辭也幾音鉅依反)言君弱而婦
彊為陰所乗則月並出晦而月見西方謂之朓朔而月
見東方謂之仄慝(孟康曰朓者月行疾在日前故早見/仄慝者行遲在日後當沒而更見師)
(古曰朓音/吐了反)仄慝則侯王其肅朓則侯王其舒劉向以為
朓者疾也君舒緩則臣驕慢故日行遲而月行疾也仄
慝者不進之意君肅急則臣恐懼故日行疾而月行遲
不敢廹近君也不舒不急以正失之者食朔日劉歆以
為舒者侯王展意顓事臣下促急故月行疾也肅者王
侯縮朒不任事(服䖍曰朒音忸怩之忸鄭氏曰不/任事之貌也師古曰朒音女六反)臣下
弛縱故月行遲也當春秋時侯王率多縮朒不任事故
食二日仄慝者十八食晦日朓者一此其效也考之漢
家食晦朓者三十六終亡二日仄慝者歆説信矣此皆
謂日月亂行者也元帝永光元年四月日色青白亡景
(韋昭曰日下無景也/無景謂唯質見耳)正中時有景亡光(韋昭曰無/光曜也)是夏
寒至九月日乃有光京房易傳曰羙不上人兹謂上弱
厥異日白七日不温順亡所制兹謂弱(孟康曰君順從/於臣下無所能)
(制/)日白六十日物無霜而死天子親伐兹謂不知日白
體動而寒弱而有任兹謂不亡日白不温眀不動辟􁁉
公行兹謂不伸(孟康曰辟君也/有過而公行之)厥異日黑大風起天無
雲日光晻(師古曰晻/與闇同)不難上政兹謂見過日黑居仄大
如彈丸成帝河平元年正月壬寅朔日月俱在營室時
日出赤二月癸未日朝赤且入又赤夜月赤甲申日出
赤如血亡光漏上四刻半乃頗有光燭地赤黄食後乃
復京房易傳曰辟不聞道兹謂亡厥異日赤三月乙未
日出黄有黑氣大如錢居日中央京房易傳曰祭天不
順兹謂逆厥異日赤其中黑聞善不予兹謂失知厥異
日黄夫大人者與天地合其徳與日月合其明故聖王
在上總命羣賢以亮天功(師古曰虞書舜典帝曰咨二/十有二人欽哉惟時亮天功)
(謂敇九官十二牧四岳令各敬其職/事信定其功順天道也故志引之)則日之光眀五色
備具燭燿亡主有主則為異應行而變也色不虚改形
不虚毁觀日之五變足以監矣故曰縣象著眀莫大乎
日月此之謂也嚴公七年四月辛卯夜恒星不見夜中
星隕如雨董仲舒劉向以為常星二十八宿者人君之
象也衆星萬民之類也列宿不見象諸侯微也衆星隕
墜民失其所也夜中者為中國也不及地而復象齊桓
起而救存之也鄉亡桓公星遂至地中國其良絶矣(師/古)
(曰鄉讀曰嚮中國中/夏之國也良猶信也)劉向以為夜中者言不得終性命
中道敗也或曰象其叛也言當中道叛其上也天垂象
以視下(師古曰視/讀曰示)將欲人君防惡逺非慎卑省微以自
全安也(師古曰逺/離省視也)如人君有賢眀之材畏天威命若高
宗謀祖已(師古曰謂殷之武丁有雊雉之異而/祖已訓諸王作高宗彤日高宗之訓)成王泣
金縢(師古曰武王有疾周公作金縢之書為王請命王/翌日乃瘳後武王崩成王即位管蔡流言而周公)
(居東天大雷電以風禾盡偃大木斯㧞王啟金縢乃得/周公代武王之説王執書以泣遣使者逆公王出郊天)
(乃雨反風/禾則盡起)改過修正立信布徳存亡繼絶修廢舉逸下
學而上逹(師古曰下學謂博謀於羣下/也上逹謂通於天道而畏威)裁什一之税復
三日之役(師古曰古之田租十税其一/一嵗役兆庶不過三日也)節用儉服以惠
百姓則諸侯懐徳士民歸仁災消而福興矣遂莫肯改
寤法則古人而各行其私意終於君臣乖離上下交怨
自是之後齊宋之君弑(師古曰莊八年齊無知弑其君/諸兒十二年宋萬弑其君㨗也)
譚遂邢衛之國滅(師古曰十年齊侯滅譚十三年齊人/滅遂閔二年狄人入衛僖二十五年)
(衛侯燬/滅邢)宿遷於宋(師古曰莊十年宋人遷宿蓋取/其地也宿國東平無鹽縣是也)蔡獲
於楚(師古曰莊十年荆敗蔡師/于莘以蔡侯獻舞歸也)晉相弑殺五世乃定(師/古)
(曰謂殺奚齊卓子及懐公也自獻/公以至文公反國凡易五君乃定)此其效也左氏傳曰
恒星不見夜眀也星隕如雨與雨偕也劉歆以為晝象
中國夜象夷狄夜眀故常見之星皆不見象中國微也
星隕如雨如而也星隕而且雨故曰與雨偕也眀雨與
星隕兩變相成也洪範曰庶民惟星易曰雷雨作解(師/古)
(曰解卦/象辭也)是嵗嵗在𤣥枵齊分壄也夜中而星隕象庶民
中離上也雨以解過施復從上下象齊桓行伯復興周
室也周四月夏二月也日在降婁魯分壄也先是衛侯
朔奔齊衛公子黔牟立齊帥諸侯伐之天子使使救衛
(師古曰已/解于上)魯公子溺顓政會齊以犯王命(師古曰溺魯/大夫名也荘)
(三年溺會齊師伐衛疾其專命故貶而/去族天子救衛而溺伐之故云犯王命)嚴弗能止卒從
而伐衛逐天王所立(師古曰謂/放黔牟也)不義至甚而自以為功
民去其上政繇下作尤著故星隕於魯天事常象也成
帝永始二年二月癸未夜過中星隕如雨長一二丈繹
繹未至地滅(師古曰繹/繹光采貎)至雞鳴止谷永對曰日月星辰
燭臨下土其有食隕之異則遐邇幽隠靡不咸睹星辰
附離于天猶庶民附離王者也王者失道綱紀廢頓下
將叛去故星叛天而隕以見其象春秋記異星隕最大
自魯嚴以來至今再見臣聞三代所以䘮亡者皆繇婦
人羣小湛湎於酒(師古曰湛讀曰沈又/讀曰耽其下亦同)書云乃用其婦
人之言四方之逋逃多罪是信是使(師古曰周書㤗誓/也言紂惑於妲己)
(而昵近亡逃/罪人信用之)詩曰赫赫宗周褒姒烕之(師古曰小雅正/月之詩也已解)
(于上烕音/許悦反)顛覆厥徳荒沈于酒(師古曰大雅抑之詩也/刺王傾敗其徳荒廢政)
(事而/耽酒)及秦所以二世而亡者養生大奢奉終大厚方今
國家兼而有之社禝宗廟之大憂也京房易傳曰君不
任賢厥妖天雨星文公十四年七月有星孛入于北斗
董仲舒以為孛者惡氣之所生也謂之孛者言其孛孛
有所妨蔽闇亂不眀之貎也北斗大國象後齊宋魯莒
晉皆弑君(師古曰文十四年齊公子商人弑其君舍十/六年宋人弑其君杵臼十八年襄仲殺惡及)
(視莒弑其君庶其宣二年/晉趙穿攻靈公於桃園)劉向以為君臣亂於朝政令
虧於外則上濁三光之精五星贏縮變色逆行甚則為
孛北斗人君象孛星亂臣類簒殺之表也星傳曰魁者
貴人之牢又曰孛星見北斗中大臣諸侯有受誅者一
曰魁為齊晉夫慧星較然在北斗中天之視人顯矣(師/古)
(曰視讀/曰示)史之有占眀矣時君終不改寤是後宋魯莒晉
鄭陳六國咸弑其君(師古曰宋魯莒晉已解於上宣四/年鄭公子歸生弑其君夷十年陳)
(夏徴舒弑/其君平國)齊再弑焉(師古曰再弑者謂商人殺/舍而閻職等又殺商人)中國既
亂夷狄並侵兵革從横楚乘威席勝深入諸夏(師古曰/謂邲戰)
(之/後)六侵伐(師古曰謂宣十二年春楚子圍鄭夏與晉師/戰于邲晉師敗績十三年楚子伐宋十四年)
(楚子圍宋成二年楚師侵衛遂侵魯師/于蜀成六年楚公子嬰齊帥師伐鄭)一滅國(師古曰/謂宣十)
(二年楚/子滅蕭)觀兵周室(師古曰已/解于上)晉外滅二國(師古曰謂宣/十五年晉滅)
(赤狄潞氏十六年/滅赤狄甲氏也)内敗王師(師古曰謂成元年晉/敗王師于貿戎是也)又連
三國之兵大敗齊師於鞌(師古曰謂成二年晉郤克㑹/魯季孫行父衛孫良夫曹公)
(子首及齊侯戰于鞌/齊師敗績鞌齊地)追亡逐北東臨海水(師古曰謂逐/之三周華不)
(注又從之入自丘輿/擊馬陘東至海濱也)威陵京師武折大齊皆孛星炎之
所及流至二十八年(師古曰炎音弋/瞻反其下並同)星傳又曰彗星入
北斗有大戰其流入北斗中得名人(孟康曰謂/得名臣也)不入失
名人宋華元賢名大夫大棘之戰華元獲於鄭(師古曰/宣二年)
(宋華元帥師及鄭公子歸生戰于/大棘宋師敗績獲華元大棘宋地)傳舉其效云左氏傳
曰有孛星北斗周史服曰不出七年宋齊晉之君皆將
死亂(師古曰史服周/内史叔服也)劉歆以為北斗有環域四星入其
中也斗天之三辰綱紀星也宋齊晉天子方伯中國綱
紀彗所以除舊布新也斗七星故曰不出七年至十六
年宋人弑昭公(師古曰/即杵臼)十八年齊人弑懿公(師古曰/即商人)宣
公二年晉趙穿弑靈公昭公十七年冬有星孛于大辰
董仲舒以為大辰心也心為眀堂天子之象後王室大
亂三王分爭此其效也(師古曰三王/已解于上)劉向以為星傳曰
心大星天王也其前星太子後星庶子也尾為君臣乖
離孛星加心象天子適庶將分爭也其在諸侯角亢氐
陳鄭也房心宋也後五年周景王崩王室亂大夫劉子
單子立王猛尹氏召伯毛伯立子鼂子鼂楚出也(師古/曰姊)
(妹之子/曰出)時楚彊宋衛陳鄭皆南附楚王猛既卒敬王即
位子鼂入王城天王居狄泉莫之敢納五年楚平王居
卒子鼂奔楚王室乃定後楚帥六國伐吴吴敗之于雞
父殺獲其君臣(師古曰昭二十三年楚薳越帥師及頓/胡沈蔡陳許之師與吴師戰于雞父楚)
(師敗績胡子髠沈子逞滅獲陳大/夫夏齧雞父楚地也父讀曰甫)蔡怨楚而滅沈楚怒
圍蔡吴人救之遂為柏舉之戰敗楚師屠郢都妻昭王
母鞭平王墓(師古曰沈楚之與國定四年四月蔡公孫/姓帥師滅沈以沈子嘉歸秋楚為沈故圍)
(蔡冬吴興師以救之與楚戰于柏舉楚師敗績庚辰吴/入郢君舍乎君室大夫舍乎大夫室妻楚王之母撻平)
(王之/墓也)此皆孛彗流炎所及之效也左氏傳曰有星孛于
大辰西及漢申繻曰彗所以除舊布新也(師古曰申/繻魯大夫)天
事恒象今除於火火出必布焉諸侯其有火災乎梓慎
曰往年吾見是其徴也火出而見今兹火出而章必火
入而伏其居火也久矣其與不然乎火出於夏為三月
於商為四月於周為五月夏數得天若火作其四國當
之在宋衛陳鄭乎宋大辰之虚陳太昊之虚鄭祝融之
虚(師古曰虚讀皆/曰墟其下並同)皆火房也星孛及漢漢水祥也衛顓
頊之虚其星為大水水火之牡也(張晏曰水以天一為/地二牡丙與午南方)
(火也子及壬北方/水也又其配合)其以丙子若壬午作乎水火所以合
也若火入而伏必以壬午不過見之月眀年夏五月火
始昏見丙子風梓慎曰是謂融風火之始也(張晏曰融/風立春木)
(風也火之母也火所始生也淮南子曰東北曰/炎風高誘以為艮氣所生也炎風一曰融風)七日其
火作乎(張晏曰自丙子至壬午凡七日/既其配合之日又火以七為紀)戊寅風甚壬午
太甚(師古曰太甚/者又更甚也)宋衛陳鄭皆火劉歆以為大辰房心
尾也八月心星在西方孛從其西過心東及漢也宋大
辰虚謂宋先祖掌祀大辰星也陳太昊虚虙義木徳(師/古)
(曰虙讀/與伏同)火所生也鄭祝融虚高辛氏火正也故皆為火
所舍衛顓頊虚星為大水營室也天星既然又四國失
政相似及為王室亂皆同哀公十三年冬十一月有星
孛于東方董仲舒劉向以為不言宿名者不加宿也(孟/康)
(曰不在二十/八宿之中也)以辰乘日而出亂氣蔽君眀也眀年春秋
事終一曰周之十一月夏九月日在氐出東方者軫角
亢也軫楚角亢陳鄭也或曰角亢大國象為齊晉也其
後楚滅陳(師古曰襄十七年楚/公孫朝帥師滅陳也)田氏簒齊(師古曰齊平/公十三年春)
(秋之傳終矣平公二十五年卒卒/後七十年而康公為田和所滅)六卿分晉(師古曰晉/出公八年)
(春秋之傳終矣出公十七年卒卒後八十年至靖公為/韓魏趙所滅而三分其地蓋晉之衰也六卿擅權其後)
(范氏中行氏智氏滅而韓魏趙兼/其土田人衆故總言六卿分晉也)此其效也劉歆以為
孛東方大辰也不言大辰旦而見與日爭光星入而彗
猶見是嵗再失閏十一月實八月也日在鶉火周分野
也十四年冬有星孛在獲麟後劉歆以為不言所在官
失之也高帝三年七月有星孛於大角旬餘乃入劉向
以為是時項羽為楚王伯諸侯而漢已定三秦與羽相
距滎陽天下歸心於漢楚將滅故彗除王位也一曰項
羽阬秦卒燒宫室弑義帝亂王位故彗加之也文帝後
七年九月有星孛于西方其本直尾箕末指虚危長丈
餘及天漢十六日不見劉向以為尾宋地今楚彭城也
箕為燕又為吴越齊宿在漢中負海之國水澤地也是
時景帝新立信用鼂錯將誅正諸侯王其象先見後三
年吴楚四齊與趙七國舉兵反(師古曰四齊膠東/膠西菑川濟南也)皆誅
滅云武帝建元六年六月有星孛于北方劉向以為明
年淮南王安入朝與太尉武安侯田蚡有邪謀而陳皇
后驕恣其後陳后廢而淮南王反誅八月長星出于東
方長終天三十日去占曰是為蚩尤旗見則王者征伐
四方其後兵誅四夷連數十年元狩四年四月長星又
出西北是時伐胡尤甚元封元年五月有星孛于東井
又孛于三台其後江充作亂京師紛然此明東井三台
為秦地效也宣帝地節元年正月有星孛于西方去太
白二丈所劉向以為太白為大將彗孛加之掃滅象也
眀年大將軍霍光薨後二年家夷滅成帝建始元年正
月有星孛于營室青白色長六七丈廣尺餘劉向谷永
以為營室為後宫懐姙之象彗星加之將有害懐姙絶
繼嗣者一曰後宫將受害也其後許皇后坐祝詛後宫
懐姙者廢趙皇后立妹為昭儀害两皇子上遂無嗣趙
后姊妹卒皆伏辜元延元年七月辛未有星孛于東井
踐五諸侯(孟康曰五/諸侯星名)出河戍北率行軒轅太微後日六
度有餘晨出東方十三日夕見西方犯次妃長秋斗填
螽炎再貫紫宫中大火當後逹天河除於妃后之域南
逝度犯大角攝提至天市而按節徐行(服䖍曰/謂行遲)炎入市
中旬而後西去五十六日與蒼龍俱伏谷永對曰上古
以來大亂之極所希有也察其馳騁驟歩芒炎或長或
短所歴奸犯(師古曰/奸音干)内為後宫女妾之害外為諸夏叛
逆之禍劉向亦曰三代之亡攝提易方秦項之滅星孛
大角是嵗趙昭儀害两皇子後五年成帝崩昭儀自殺
哀帝即位趙氏皆免官爵徙遼西哀帝亡嗣平帝即位
王莽用事追廢成帝趙皇后哀帝傅皇后皆自殺外家
丁傅皆免官爵徙合浦歸故郡平帝亡嗣莽遂簒國釐
公十六年正月戊申朔隕石于宋五是月六鶂退飛過
宋都董仲舒劉向以為象宋襄公欲行伯道將自敗之
戒也石陰類五陽數自上而隕此陰而陽行欲高反下
也石與金同類色以白為主近白祥也鶂水鳥六陰數
退飛欲進反退也其色青青祥也屬於貎之不恭天戒
若曰徳薄國小勿持炕陽欲長諸侯與彊大争必受其
害襄公不寤眀年齊桓死伐齊䘮(師古曰僖十七年齊/桓公卒十八年宋襄)
(公以諸/侯伐齊)執滕子圍曹(師古曰十九年三月宋人/執滕子嬰齊秋宋人圍曹)為盂之
㑹與楚争盟卒為所執後得反國(師古曰二十一年春/為鹿上之盟秋會于)
(盂於是楚執宋公以伐宋冬會/于薄以釋之鹿上盂薄皆宋地)不悔過自責復會諸侯
伐鄭與楚戰于泓軍敗身傷為諸侯笑(師古曰二十二/年夏宋公衛侯)
(許男滕子伐鄭十一月宋公及楚人戰於泓宋師敗績/公傷股門官殱焉二十三年卒傷於泓故也泓水名也)
(音於/宏反)左氏傳曰隕石星也鶂退飛風也宋襄公以問周
内史叔興曰是何祥也吉凶何在對曰今兹魯多大䘮
眀年齊有亂(師古曰今/兹謂此年)君將得諸侯而不終退而告人
曰是陰陽之事非吉凶之所生也吉凶繇人吾不敢逆
君故也是嵗魯公子季友鄫季姬公孫兹皆卒(師古曰/僖十六)
(年三月公子季友卒四月季姬卒七月公孫兹/卒季姬魯女適鄫者也公孫兹叔孫戴伯也)眀年齊
桓死適庶亂宋襄公伐齊行伯卒為楚所敗劉歆以為
是嵗嵗在夀星其衝降婁(師古曰降/音胡江反)降婁魯分壄也故
為魯多大䘮正月日在星紀厭在𤣥枵𤣥枵齊分壄也
石山物齊大嶽後(師古曰齊姜姓也其先為堯/之四嶽四嶽分掌四方諸侯)五石象
齊桓卒而五公子作亂(師古曰五公子謂無虧也/元也昭也潘也商人也)故為
眀年齊有亂庶民惟星隕於宋象宋襄將得諸侯之衆
而治五公子之亂星隕而鶂退飛故為得諸侯而不終
六鴻象後六年伯業始退執於盂也民反徳為亂亂則
妖災生言吉凶繇人然後陰陽衝厭受其咎齊魯之災
非君所致故曰吾不敢逆君故也京房易傳曰距諌自
彊兹謂郤行厥異鶂退飛適當黜則鶂退飛(師古曰適/讀曰嫡)
惠帝三年隕石緜諸一(師古曰緜諸道/也屬天水郡也)武帝征和四年
二月丁酉隕石雍二天晏亡雲聲聞四百里(師古曰雍/扶風之縣)
(也晏天/清也)元帝建昭元年正月戊辰隕石梁國六成帝建
始四年正月癸卯隕石槀四肥累一(孟康曰皆縣名也/故屬真定師古曰)
(槀音工老反/累音力追反)陽朔三年二月壬戌隕石白馬八(師古曰/東郡之)
(縣/名)鴻嘉二年五月癸未隕石杜衍三(師古曰南/陽之縣名)元延四
年三月隕石都闗二(師古曰山/陽之縣名)哀帝建平元年正月丁
未隕石北地十其九月甲辰隕石虞二(師古曰梁/國之縣名)平帝
元始二年六月隕石鉅鹿二自惠盡平隕石凡十一皆
有光燿雷聲成哀尤屢
　
　
　
　
　
　
　
　
　
　
　前漢書卷二十七下之下
　前漢書卷二十七下之下考證
五行志下之下後鄭拒王師○拒監本别本俱訛岠從
　宋本改正
史記推合朔在夜○監本無記字宋本有從之
十二年三月庚午朔日有食之○(臣召南/)按僖十二年
　經無朔字
在斗二十三度○宋本作二十二度
後四年四月丙辰晦日有食之○(臣召南/)按孝文紀作
　丙寅晦又七年正月辛未朔日食紀未及書又景帝
　三年二月壬午晦孝經紀作壬子晦紀于四年十月
　戊戌晦書食此志不書中元年九月甲戌晦紀未及
　書紀于中四年十月戊午書食此志不書又後元年
　七月乙巳紀但言晦不言先晦一日孝武帝建元五
　年正月己巳朔及元光元年二月丙辰晦紀皆不書
　七月癸未書食但不云先晦一日元朔二年二月乙
　巳晦紀作三月乙亥六年十一月癸丑晦及元封四
　年六月己酉朔太始元年正月乙巳晦紀皆不書孝
　昭帝元鳯元年七月己亥晦紀作乙亥孝宣帝五鳳
　四年四月辛丑朔紀作晦孝成帝永始元年九月丁
　巳晦紀不書孝哀帝元夀二年三月壬辰晦紀作夏
　四月壬辰晦紀志互異如此
　
　
　
　
　
　
　
　
　
　
　前漢書卷二十七下之下考證
欽定四庫全書
　前漢書卷二十八上
　　漢　　蘭　臺　　令　史　　班　　固撰
　　唐正議大夫行祕書少監琅邪縣開國子顔師古注
　地理志第八上
昔在黃帝作舟車以濟不通旁行天下(師古曰旁行謂/四出而行之)
方制萬里畫壄分州(師古曰方制制為方域也畫謂/為之界也壄古野字畫音獲)得
百里之國萬區是故易稱先王以建萬國親諸侯(師古/曰易)
(比卦/象辭)書云協和萬國(師古曰虞書/堯典之辭也)此之謂也堯遭洪水
褱山襄陵(師古曰褱字與古懷字同懷包也襄/駕也言水大汎溢包山而駕陵也)天下分
絶為十二州(師古曰九州之外有幷州幽州營州故曰/十二水中可居者曰州洪水汎大各就高)
(陸人之所居凡十二處○宋祁曰註文南本無/九州以下十五字景本無註末凡十二處四字)使禹治
之水土既平更制九州列五服(師古曰其/數在下也)任土作貢(師/古)
(曰任其土地所有/以定貢賦之差也)曰禹敷土(師古曰敷分也謂分别治/之自此已下皆是夏書禹)
(貢之/文)隨山栞木奠高山大川(師古曰栞古刋字也奠定/也言禹隨行山之形狀而)
(刋斫其木以為表記決水通/道故高山大川各得其安定)冀州既載(師古曰兩河閒/曰冀州載始也)
(冀州堯所都故禹/治水自冀州始也)壺口治梁及岐(師古曰壺口山在河/東梁山在夏陽岐山)
(在羙陽即今之岐州岐山縣箭/栝嶺也禹循山而西治衆水)既修太原至于嶽陽(師/古)
(曰太原即今之晉陽是/也嶽陽在太原西南)覃懷底績至于衡章(師古曰覃/懷近河地)
(名也底致也績功也衡章謂章水横流而入河/也言禹於覃懷致功以至衡章也底音之履反)厥土惟
白壤(師古曰柔/土曰壤)厥賦上上錯(師古曰賦者𤼵歛土地所/生之物以供天子也上上)
(第一也錯雜也言賦/第一又雜出諸品也)厥田中中(師古曰言其高下之形/總於九州之中為第五)
(也一曰謂其肥瘠之/等差也它皆類此)恒衛既從大陸既作(師古曰恒衛/二水名恒水)
(出恒山衛水在靈夀大陸澤名在鉅鹿北言/恒衛之水各從故道大陸之澤已可耕作也)鳥夷皮服
(師古曰此東北之夷摶取鳥獸食其肉而衣/其皮也一説居在海曲被服容止皆象鳥也)夾右碣石
入于河(師古曰碣石海邊山名也言禹夾/行此山之右而入于河逆上也)泲河惟兗州
(師古曰泲本濟水之字從水􁂛聲言/此州東南據濟水西北距河泲音姊)九河既道(師古曰/九河河)
(水分為九各從其道爾雅曰徒駭太史馬頰覆鬴胡/蘇簡絜鉤般鬲津是曰九河一説道讀曰導導治也)雷
夏既澤雍沮會同(師古曰雷夏澤名在濟陰城陽西北/言此澤還復其故而雍沮二水同會)
(其中也沮/音干余反)桑土既蠶是降丘宅土(師古曰降下也宅居/也言此地宜桑先時)
(人衆避水皆上丘陵今水害除/得以蠶織故皆下丘居平土也)厥土黑墳(師古曰色黑/而墳起也墳)
(音扶/粉反)􁁈繇木條(師古曰屮古草字也繇悦茂/也條修暢也繇音弋昭反)厥田中下
(師古曰第六也○劉敞曰田中下而言厥賦貢乃第/六明矣自孔氏固誤之○宋祁曰正文厥字别本無)賦
貞(師古曰貞正也州/第九賦亦正當也)作十有三年迺同(師古曰治水十/三年迺同於它)
(州言用/功多也)厥貢漆絲(師古曰貢獻也地宜漆/林又善蠶絲故以獻也)厥棐織文(師/古)
(曰棐與篚同篚竹器筐屬也織/文錦綺之類盛於筐篚而獻之)浮于泲漯通于河(師古/曰浮)
(以舟渡也泲漯二水名漯水出東郡東武陽因水/入水曰通漯音它合反○宋祁曰漯疑作濕註同)海岱
惟青州(師古曰東北據海西/南距岱岱即太山也)嵎夷既畧惟甾其道(師古/曰嵎)
(夷地名也即陽谷所在畧言用功少也惟甾二水名皆/復故道也惟水出琅邪箕屋山甾水出泰山萊蕪縣惟)
(字今作濰甾字或作淄古今通/用也一曰道讀曰導導治也)厥土白墳海瀕廣潟(師/古)
(曰瀕水涯也潟鹵鹹之地/瀕音頻又音濱潟音昔)田上下賦中上(師古曰田第/三賦第四)
貢鹽絺海物惟錯(師古曰葛之精者曰絺海中物産既/多故雜獻○宋祁曰獻下當添也字)
岱畎絲枲鈆松怪石(師古曰畎小谷也枲麻屬也鈆青/金也怪石石之次玉羙好者也言)
(岱山之谷出絲枲鈆松怪石/五種皆獻之畎音工犬反)萊夷作牧厥棐檿絲(師古/曰萊)
(山之夷地宜畜牧檿檿桑也食檿之蠶絲可以弦琴瑟/檿音烏簟反○劉敞曰貢絺絲不特言棐檿絲言棐而)
(叙萊夷之下眀/此萊夷之貢)浮于汶逹于泲(師古曰汶水出泰山郡/萊蕪縣原山言渡汶水)
(西逹于泲/也汶音問)海岱及淮惟徐州(師古曰東至海/北至岱南及淮)淮沂其乂
蒙羽其蓺(師古曰淮沂二水已治蒙羽二山皆可種/蓺也淮出大復山沂出泰山沂音牛依反)大
壄既豬東原底平(師古曰大野即鉅野澤也豬停水也/東原地名底致也言大野之水既已)
(渟蓄也東原之地致/功而平可耕稼也)厥土赤埴墳草木漸包(師古曰埴/黏土也漸)
(包言相漸及/包裹而生)田上中賦中中(師古曰田第/二賦第五)貢土五色(師/古)
(曰王者取五色土封以為太/社而此州畢貢之言備有)羽畎夏狄嶧陽孤桐(師古/曰羽)
(畎羽山之谷也夏狄狄雉之羽可為旌旄者也羽山之/谷出焉嶧陽嶧山之陽也山南曰陽孤桐特生之桐也)
(可為琴瑟嶧山之/南生焉嶧音驛)泗瀕浮磬(師古曰泗水之涯浮出好/石可為磬也泗水出濟陰)
(乘氏/縣)淮夷蠙珠臮魚(師古曰淮夷淮水上之夷也蠙珠/珠名臮及也言其地出珠及羙魚)
(也蠙音歩千/反字或作玭)厥棐𤣥纖縞(師古曰𤣥黑也纖細繒也縞/鮮支也即今所謂素者也言)
(獻黑細繒及鮮支也○/劉敞曰此棐亦屬淮夷)浮于淮泗逹于河(師古曰渡二/水而入于河)
淮海惟揚州(師古曰北據/淮南距海)彭蠡既豬陽鳥逌居(師古曰/彭蠡澤)
(名在彭澤縣西北陽鳥隨陽之鳥也言彭蠡之/水既已蓄聚則鴻鴈之屬所共居之蠡音禮)三江既
入震澤底定(師古曰三江謂北江中江南江也震澤在/吴西即具區也底致也言三江既入則震)
(澤致/定)篠簜既敷(師古曰篠小竹也簜大竹也敷謂/布地而生也篠音先了反簜音蕩)屮夭
木喬(師古曰夭盛貌也喬上竦也/夭音於驕反喬音橋又音驕)厥土塗泥(師古曰瀸/洳溼也)
田下下賦下上錯(師古曰田第九賦/第七又雜出諸品)貢金三品(師古曰/金銀銅)
瑤瑻篠簜齒革羽毛(師古曰瑤瑻皆羙玉名也齒象齒/也革犀革也羽毛謂衆鳥之羽可)
(為旄者也/瑻音昆)鳥夷卉服(師古曰鳥夷東南之夷善/捕鳥者也卉服絺葛之屬)厥棐織
貝(師古曰織謂細布也貝水蟲也古以為貨○劉敞曰/予謂織貝特敘鳥夷之下明鳥夷之棐也緝貝為布)
(如厚繒今亦有/之貝木名也)厥包橘柚錫貢(師古曰柚似橘而大其/味尤酸橘柚皆不耐寒)
(故包裹而致之也錫貢者須錫命/而獻之言不常來也柚音弋救反)均江海通于淮泗(師/古)
(曰均平也通淮泗/而入江海故云平)荆及衡陽惟荆州(師古曰北據荆山/南及衡山之陽也)
江漢朝宗于海(師古曰江漢二水歸入于海有似/諸侯朝於天子故曰朝宗宗尊也)九江
孔殷(師古曰孔甚也殷中也言江水於/此州界分為九道甚得地形之中)沱灊既道雲夢
土作乂(師古曰沱灊二水名自江出為沱自漢出為灊/雲夢澤名言二水既從其道則雲夢之土可為)
(畎畝之治也沱音徒何反灊/音潛一曰道讀曰導導治也)厥土塗泥田下中賦上下
(師古曰田第/八賦第三)貢羽旄齒革金三品(師古曰自金以上/所貢與揚州同)杶
幹栝栢厲砥砮丹(師古曰杶木似樗而實幹柘也栝木/栢葉而松身厲磨也砥其尤細者也)
(砮石名可為矢鏃丹赤石也所謂丹沙者也杶/音丑倫反栝音古活反砥音指又音抵砮音奴)惟箘簵
楛三國底貢厥名(師古曰箘簵竹名楛木名也皆可為/天言此州界本有三國致貢斯物其)
(名稱羙也箘音囷/簵音路楛音怙)包匭菁茅(師古曰匭柙也菁菜也可/以為葅茅可以縮酒苞其)
(茅匭其菁而獻之/匭音軌菁音精)厥棐𤣥纁璣組(師古曰𤣥黑色纁絳/也璣珠之不圜者組)
(綬類也纁音勲/璣音機又音祈)九江納錫大龜(師古曰大龜尺有二寸/出於九江錫命而納不)
(常獻/也)浮于江沱灊漢逾于洛至于南河(師古曰逾越也/言渡四水而越)
(洛乃至南河也/南河在冀州南)荆河惟豫州(師古曰西南至/荆山北距河水)伊雒瀍澗
既入于河(師古曰伊出陸渾山雒出冢領山瀍/出穀成山澗出黽池山四水皆入河)滎波既
豬(師古曰滎沇水泆出所為也即今滎澤是也波/亦水名言其水並已遏聚矣一説謂滎水之波)道荷
澤被盟豬(師古曰荷澤在湖陵盟豬亦澤名在荷之東/北言治荷澤之水衍溢則使被及盟豬不常)
(入也道讀曰導荷音歌/被音被馬之被盟音孟)厥土惟壤下土墳壚(師古曰高/地則壤下)
(地則墳壚謂土之/剛黒者也音盧)田中上賦錯上中(師古曰田第四賦/第二又雜出第一)
貢漆枲絺紵棐纖纊(師古曰紵織紵為布及練也纖纊/細綿也紵音佇纊音曠○宋祁曰)
(練淳化/本作疎)錫貢磬錯(師古曰錯治玉之石磬錯言可以治/磬也亦待錫命而貢○宋祁曰注末)
(貢下當/添之字)浮于洛入于河(師古曰因/洛入河也)華陽黑水惟梁州(師/古)
(曰東據華山之/南西距黒水)岷嶓既蓺沱灊既道(師古曰岷岷山也/嶓嶓冢山也言水)
(已去二山之土皆可種蓺沱灊二水治從故道也岷/音旻嶓音波道讀曰導○宋祁曰岷疑作崏註同)蔡
蒙旅平和夷底績(師古曰蔡蒙二山名旅陳也旅平言/已平治而陳祭也和夷地名亦以致)
(功可耕/稼也)厥土青黎(師古曰色/青而細疏)田下上賦下中三錯(師古/曰田)
(第七賦第八又雜出/第七至第九凡三品)貢璆鐡銀鏤砮磬(師古曰璆羙玉/也鏤剛鐡也磬)
(磬石也/璆音虯)熊羆狐貍織皮(師古曰織皮謂罽也言/貢四獸之皮又貢雜罽)西頃因
桓是倈(師古曰西頃山名在臨洮西南桓水名也言/治西頃山因桓水是來無它道也頃讀曰傾)浮
于灊逾于沔(師古曰漢上曰/沔音莫踐反)入於渭亂于河(師古曰正/絶流曰亂)
黑水西河惟雍州(師古曰西據黑水東距西河西河即/龍門之河也在冀州西故曰西河)
弱水既西(師古曰治使/西流至合黎)涇屬渭汭(師古曰屬逺也水北/曰汭言治涇水入于)
(渭也屬音之欲反汭/音芮又音而悦反)漆沮既從酆水逌同(師古曰漆沮/即馮翊之洛)
(水也酆水出鄠之南山言漆沮既從入渭酆水/亦來同也逌古攸字也攸所也沮音七余反)荆岐既
旅(師古曰荆岐二山名荆在岐/東言二山治畢已旅祭也)終南惇物至于鳥鼠(師/古)
(曰終南惇物二山皆在武功鳥鼠山在隴/西首陽西南自終南西出至于鳥鼠也)原隰底績至
于豬壄(師古曰高平曰原下溼曰/隰豬壄地名言皆致功也)三危既宅三苗丕叙
(師古曰三危山名已可居也三苗本有苗氏之族/徙居於此分而為三故言三苗今皆大得其次叙)厥土
黄壤田上上賦中下(師古曰田第/一賦第六)貢球琳琅玕(師古曰/球琳皆)
(玉名琅玕石似珠者也球音求/又音虬琳音林琅音郎玕音干)浮于積石至于龍門西
河(師古曰積石山在金城西南龍門/山在河東之西界皆河水所經)會于渭汭(師古曰/逆流曰)
(會自渭北涯/逆水西上)織皮昆崘析支渠叟西戎即叙(師古曰昆/崘析支渠)
(叟三國名也言此諸國皆織皮毛各得其業而西方逺/戎並就次叙也叟讀曰搜○宋祁曰姚本各得其下添)
(事字次字/改作此)道汧及岐至于荆山(師古曰自此以下更説/所治山水首尾之次也)
(治山通水故舉山言之汧山在汧縣/西道讀曰導後皆類此汧音苦堅反)逾于河(師古曰即/梁山龍門)
壺口雷首至于太嶽(師古曰自壺口雷首而至太嶽也/雷首在河東蒲阪南太嶽即所謂)
(嶽陽/者)底柱析城至于王屋(師古曰底柱在陜縣東北山/在河中形若柱也析城山在)
(濩澤西南王屋/山在垣縣東北)太行恒山至于碣石入于海(師古曰太/行山在河)
(内山陽西北恒山在上曲陽西北言二山/連延東北接碣石而入于海行音胡郎反)西傾朱圉鳥
鼠至于太華(師古曰朱圉山在漢陽冀縣南太華即/今華陰山○宋祁曰陰山姚本作陽山)熊
耳外方桐栢至于倍尾(師古曰熊耳在陜東外方在潁/川故縣即崇高也桐栢在平氏)
(東南倍尾在安陸東北言/四山相連也倍讀曰陪)道嶓冡至于荆山(師古曰嶓/冡山在梁)
(州南北荆山在南郡/臨沮東北嶓音波)内方至于大别(師古曰内方在荆/州大别在廬江安)
(豐/也)崏山之陽至于衡山(師古曰崏山在蜀郡湔氐西衡/山在長沙湘南之東南崏山江)
(所出衡山/江所經)過九江至于敷淺原(師古曰敷淺原一名傅/陽山在豫章歴陵南○)
(宋祁曰傅陽尚書注/作博陽一本作溥陽)道弱水至于合黎餘波入于流沙
(師古曰合黎山在酒/泉流沙在燉煌西)道黑水至于三危入于南海(師古/曰黒)
(水出張掖雞山南流至燉煌過/三危山又南流而入于南海)道河積石至于龍門(師/古)
(曰積石山在河闗西羌中龍門山在夏陽北言治河/施功自積石起鑿山穿地以通其流至龍門山也)南
至于華陰東至于底柱(師古曰自龍門南流以至/華陰又折而東經底柱)又東
至于盟津(師古曰盟讀曰孟孟津在洛陽之/北都道所湊故號孟津孟長大也)東過洛汭
至于大伾(師古曰洛汭洛入河處蓋今所謂洛口也/山再重曰伾大伾山在成臯伾音平鄙反)北
過降水至于大陸(師古曰降水在信/都大陸在鉅鹿)又北播為九河(師/古)
(曰播/布也)同為逆河入于海(師古曰同合也九河又合而為/一名為逆河言相迎受也海即)
(渤海是也○宋/祁曰迎改作逆)嶓冡道漾東流為漢(師古曰漾水出隴/西氐道東流過武)
(闗山南為漢禹治漾水/自嶓冡始也漾音恙)又東為滄浪之水(師古曰出荆/山東南流為)
(滄浪之水即漁父/所歌者也浪音琅)過三澨至于大别(師古曰三澨水在/江夏竟陵澨音筮)
南入于江(師古曰觸大别/山而南入江也)東匯澤為彭蠡(師古曰匯迴/也又東迴而)
(為彭蠡澤也/匯音胡賄反)東為北江入于海(師古曰自彭蠡江分為/三遂為北江而入海)
崏山道江東别為沱(師古曰别而出也江東南/流沱東行也沱音徒何反)又東至
于醴(師古曰醴/水在荆州)過九江至于東陵(師古曰東/陵地名)東迆北會
于匯(師古曰迆溢也東溢分流都/共北㑹彭蠡也迆音弋爾反)東為中江入于海(師/古)
(曰亦自/彭蠡出)道沇水東流為泲(師古曰泉出王屋山名為沇/流去乃為泲也沇音弋臠反)
(○宋祁曰沇/音一作㳘)入于河軼為滎(師古曰軼與溢同言濟水/入河並流而南截河又並)
(流溢出乃為滎澤也/一曰軼過也音逸)東出于陶丘北(師古曰陶丘丘再/重也在濟隂定陶)
(西/南)又東至于荷(師古曰/即荷澤)又東北會於汶(師古曰濟/與汶合)又北
東入于海(師古曰北/折而東也)道淮自桐栢東會于泗沂東入于
海道渭自鳥鼠同穴東會于酆又東至于涇又東過漆
沮入于河道洛自熊耳東北會于澗瀍又東會于伊又
東北入于河九州逌同(師古曰各以/其所而同法)四奥既宅(師古曰/奥讀曰)
(墺謂土之可居者也宅亦居也言四/方之土已可定居也墺音於六反)九山栞旅(師古曰/九州之)
(山皆已栞木通/道而旅祭也)九川滌原(師古曰九州泉源/皆已清滌無壅塞)九澤既陂
(師古曰九州陂澤/皆已遏障無決溢)四海會同(師古曰四海之内同會京/師○宋祁曰之内下姚本)
(有皆/字)六府孔修(師古曰水火金/木土穀皆甚治)庶土交正底慎財賦(師/古)
(曰言衆土各以其所出交易有無/而不失正致慎貨財以供貢賦)咸則三壤成賦中國
(師古曰言皆隨其土地自上中下三品而成其賦於中/國也中國京師也○宋祁曰卲本其土地下自字作田)
錫土姓祗台徳先不距朕行(師古曰台養也言封諸侯/賜之土田因以為姓所敬)
(養者惟徳為先故無/距我之行也台音怡)五百里甸服(師古曰規方千里最/近王城者為甸服則)
(四面五百里也甸之為/言田也主為王者治田)百里賦内總(師古曰自此以下/説甸服之内以差)
(言之也總禾槀總入也/内讀曰納下皆類此)二百里内銍(師古曰銍謂所刈/即禾穂也銍音窒)
三百里内戛服(師古曰戛槀也言服者謂有/役則服之耳戛音工黠反)四百里粟
五百里米(師古曰精者納/少麄者納多)五百里侯服(師古曰此次甸/服之外方五百)
(里也侯候也主/斥候而服事也)百里采(師古曰又説侯服内之差次也/采事也王事則供之不主一也)
二百里男國(師古曰男之言/任任王事者)三百里諸侯(師古曰三百/里同主斥候)
(故合而言/之為一等)五百里綏服(師古曰此又次侯服外之五百/里也綏安也言其安服王者政)
(教/)三百里揆文教(師古曰揆度王者文教/而行之也三百里皆同)二百里奮武
衛(師古曰奮其武力以/衛王者二百里皆同)五百里要服(師古曰此又次綏/服外之五百里也)
(要以文教要來之/也要音一遙反)三百里夷(師古曰夷易也言行平/易之法也三百里皆同)二
百里蔡(師古曰蔡法也遵刑/法而已二百里皆同)五百里荒服(師古曰又次/要服外五百)
(里此五服之最在外者也/荒言其荒忽各因本俗)三百里蠻(師古曰蠻謂以文/徳蠻幕而覆之三)
(百里/皆同)二百里流(師古曰任其流移不考詰也二百里皆/同○劉敞曰予謂唐虞九州州方千里)
(通三千里也要荒乃在九州外矣夷者言稍以夷禮通/之於春秋譬杞莒也蔡讀如蔡蔡叔之蔡蠻者兼言蠻)
(俗矣於春秋譬楚越也流讀如流共工之流此兩者之/分夷近而蠻逺蔡輕而流重王制曰千里之外曰采曰)
(流采亦當作/蔡聲之誤耳)東漸于海西被于流沙朔南洎聲教訖于
四海(師古曰漸入也被加也朔北方也訖盡也言東入/于海西加流沙北方南方皆及聲教盡於四海也)
(一曰漸浸洎及也○宋/祁曰洎疑作􁁉註同)禹錫𤣥圭告厥成功(師古曰𤣥/水色也堯)
(以禹治水功成故賜𤣥圭以表/之也自此以上皆禹貢之文)後受禪於虞為夏后氏
殷因於夏亡所變改周既克殷監於二代而損益之定
官分職改禹徐梁二州合之於雍青(師古曰省徐州以/入青州幷梁州以)
(合雍/州)分冀州之地以為幽幷故周官有職方氏(師古曰/夏官之)
(屬也職主也主/四方之土地)掌天下之地辯九州之國東南曰揚州
其山曰會稽(師古曰在/山陰縣)藪曰具區(師古曰藪犬澤/也具區在吴)川曰
三江䆮曰五湖(師古曰􁃯古浸字也川水之通流/者也浸謂引以灌溉者五湖在吴)其利
金錫竹箭民二男五女畜宜鳥獸(師古曰鳥孔翠之/屬獸犀象之屬)榖
宜稻正南曰荆州其山曰衡藪曰雲夢川曰江漢䆮曰
潁湛(師古曰潁水出陽城陽乾山宜屬豫州許慎又云/湛水豫州浸並未詳也湛音直林反又音直減反)
其利丹銀齒革民一男二女畜及榖宜與揚州同河南
曰豫州其山曰華(師古曰即華陰之華山/也連延東出故屬豫州)藪曰圃田(師/古)
(曰在/中牟)川曰滎雒䆮曰波溠(師古曰滎即流水所溢者也/波即上禹貢所云滎波者也)
(溠水在楚亦不當為豫州浸也溠/音莊亞反○宋祁曰流當作沇)其利林漆絲枲民二
男三女畜宜六擾(師古曰馬牛羊豕犬鷄也謂之擾/者言人所馴養也擾音人沼反)其
榖宜五種(師古曰黍/稷菽麥稻)正東曰青州其山曰沂藪曰孟諸
(師古曰沂山在蓋縣即沂/水所出也孟諸即盟豬也)川曰淮泗䆮曰沂沭(師古曰/沭水出)
(東莞/音術)其利蒲魚民二男三女其畜宜雞狗榖宜稻麥河
東曰兗州其山曰岱藪曰泰壄(師古曰/即大野)其川曰河泲浸
曰盧濰(師古曰盧水在濟北盧/縣鄭康成讀曰雷非也)其利蒲魚民二男三女
其畜宜六擾榖宜四種(師古曰馬牛羊豕/犬雞黍稷稻麥也)正西曰雍州
其山曰嶽(師古曰即/吴嶽也)藪曰弦蒲(師古曰/在汧縣)川曰涇汭(師古/曰汭)
(在豳地詩大雅公劉/之篇曰汭鞠之即)􁃯曰渭洛(師古曰洛即漆/沮也在馮翊)其利玉
石其民三男二女畜宜牛馬榖宜黍稷東北曰幽州其
山曰醫無閭(師古曰/在遼東)藪曰豯養(師古曰/在長廣)川曰河泲浸曰
菑時(師古曰菑出萊/蕪時水出般陽)其利魚鹽民一男三女畜宜四擾
(師古曰馬/牛羊豕)榖宜三種(師古曰/黍稷稻)河内曰冀州其山曰霍(師/古)
(曰在平陽永/安縣東北)藪曰揚紆(師古曰爾雅曰秦有掦紆而此/以為冀州未詳其義及所在)
川曰漳􁃯曰汾潞(師古曰漳水出上黨長子汾/水出汾陽北山潞出歸徳)其利松
栢民五男三女畜宜牛羊榖宜黍稷正北曰幷州其山
曰恒山藪曰昭餘祁(師古曰在太原鄔縣鄔/音一戸反又音於庶反)川曰虖池
嘔夷􁃯曰淶易(師古曰虖池出鹵城嘔夷出平舒淶出/廣昌易出故安虖音呼池音徒河反嘔)
(音於/侯反)其利布帛民二男三女畜宜五擾(師古曰馬/牛羊犬豕)榖宜
五種而保章氏掌天文以星土辯九州之地所封封域
皆有分星以視吉凶(師古曰保章氏春官之屬也保守/也言守天文之職也分音扶問反)
周爵五等而土三等公侯百里伯七十里子男五十里
不滿為附庸蓋千八百國而太昊黄帝之後唐虞侯伯
猶存帝王圖籍相踵而可知周室既衰禮樂征伐自諸
侯出轉相吞滅數百年間列國耗盡(師古曰耗減/也音呼到反)至春
秋時尚有數十國五伯迭興總其盟會(師古曰此五伯/謂齊桓宋襄晉)
(文秦穆楚莊也迭互也/伯讀曰霸迭音徒結反)陵夷至於戰國天下分而為七
(師古曰謂秦韓/魏趙燕齊楚也)合從連衡經數十年秦遂幷兼四海以
為周制微弱終為諸侯所䘮故不立尺土之封分天下
為郡縣盪滅前聖之苗裔靡有孑遺者矣漢興因秦制
度崇恩徳行簡易以撫海内至武帝攘郤胡越開地斥
境南置交阯北置朔方之州(師古曰胡廣記云漢既定/南越之地置交阯刺史别)
(於諸州令持節治蒼梧/分雍州置朔方刺史)兼徐梁幽幷夏周之制改雍曰
涼改梁曰益凡十三部置刺史先王之迹既逺地名又
數改易(師古曰數/音所角反)是以采獲舊聞考迹詩書推表山川
以綴禹貢周官春秋下及戰國秦漢焉(師古曰中古以/來説地理者多)
(矣或觧釋經典或撰述方志競為新異妄有穿鑿安處/附會頗失其真後之學者因而祖述曽不考其謬論莫)
(能尋其根本今並/不録蓋無尤焉)
京兆尹(故秦内史高帝元年屬塞國二年更為渭南郡/九年罷復為内史武帝建元六年分為右内史)
(太初元年更/為京兆尹)元始二年戸十九萬五千七百二口六十
八萬二千四百六十八(師古曰漢之戸口當元始時最/為殷盛故志舉之以為數也後)
(皆類/此)○縣十二　長安(高帝五年置恵帝元年初城六/年成戸八萬八百口二十四萬)
(六千二百王莽曰常安師古曰王莽簒/位改漢郡縣名普易之也下皆類此)新豐(驪山在南/故驪戎國)
(秦曰驪邑高祖七年置應劭曰太上皇思東歸於是高/祖改築城市街里以象豐徙豐民以實之故號新豐)
船司空(莽曰船利服䖍曰縣名師古/曰本主船之官遂以為縣)藍田(山出羙玉有/虎候山祠秦)
(孝公/置也)華陰(故陰晉秦恵文王五年更名寧秦高帝八年/更名華陰太華山在南有祠豫州山集靈宫)
(武帝起莽/曰華壇也)鄭(周宣王弟鄭桓公邑有鐡官應劭曰宣王/母弟友所封也其子與平王東遷更稱新)
(鄭臣瓚曰周自穆王以下都于西鄭不得以封桓公也/初桓公為周司徒王室將亂故謀於史伯而寄帑與賄)
(於虢會之間幽王既敗二年而滅會四年而滅虢居於/鄭父之丘是以為鄭桓公無封京兆之文也師古曰春)
(秋外傳云幽王既敗鄭桓公死之其子武公與平王東/遷故左氏傳云我周之東遷晉鄭焉依又鄭莊公云吾)
(先君新邑於此蓋道新鄭也穆王以下/無都西鄭之事瓚説非也會音工外反)湖(有周天子祠/二所故曰胡)
(武帝建元/年更名湖)下邽(應劭曰秦武公伐邽戎置有上邽故加/下師古曰邽音圭取邽戎之人而來為)
(此/縣)南陵(文帝七年置沂水出藍田谷北至覇陵入霸水/霸水亦出藍田谷北入渭師古曰兹水秦穆公)
(更名以章霸功視子孫沂音先厯反視讀曰/示○宋祁曰沂越本作泝章淳化本作革)奉眀(宣帝/置也)
霸陵(故芷陽文帝更/名莽曰水章也)杜陵(故杜伯國宣帝更名有周右/將軍杜主祠四所莽曰饒安)
(也/)
左馮翊(故秦内史高帝元年屬塞國二年更名河上郡/九年罷復為内史武帝建元六年分為左内史)
(太初元年更/名左馮翊)戸二十三萬五千一百一口九十一萬七
千八百二十二○縣二十四　高陵(左輔都尉治/莽曰千春)櫟陽
(秦獻公自雍徙莽曰/師亭如淳曰櫟音藥)翟道(莽曰/渙)池陽(恵帝四年置巀嶭/山在北應劭曰在)
(池水之陽師古曰巀嶭即今俗所呼嵳峩/山是也音􁆞齧音才葛反又音五葛反)夏陽(故少梁/秦恵文)
(王十一年更名禹貢梁山在西北/龍門山在北有鐡官莽曰冀亭)衙(莽曰逹昌如淳曰/衙音牙師古曰即)
(春秋所云秦/晉戰于彭衙)粟邑(莽曰/粟城)谷口(九嵏山在西有天齊公五/牀山僊人五帝祠四所莽)
(曰谷喙師古曰嵏音子公反/又音子孔反喙音許穢反)蓮勺(如淳曰/音輦酌)鄜(莽曰修令/孟康曰音)
敷頻陽(秦厲公置應劭/曰在頻水之陽)臨晉(故大荔秦獲之更名有河/水祠芮鄉故芮國莽曰監)
(晉應劭曰臨晉水故曰臨晉臣瓉曰晉水在河之間此/縣在河之西不得云臨晉水也舊説曰秦築高壘以臨)
(晉國故曰臨晉也師古曰瓚説是也説者或以為魏/文侯伐秦始置臨晉非也文侯重城之耳豈始置乎)重
泉(莽曰/調泉)郃陽(應劭曰在郃水之陽也師古曰音合/即大雅大眀之詩所謂在洽之陽)祋祤
(景帝二年置師古曰祋音丁/活反又音丁外反祤音詡)武城(莽曰桓城師古曰即/左氏傳所云秦伐晉)
(取武城/者也)沈陽(莽曰/制昌)褱徳(禹貢北條荆山在南下有彊梁/原洛水東南入渭雍州􁃯莽曰)
(徳驩師古曰/褱亦懷字)徴(莽曰氾愛師古曰徴音懲即今之澄城/縣是也左傳所云秦取北徴謂此地耳)
(而杜元凱未/詳其處也)雲陵(昭帝/置也)萬年(高帝置莽曰異赤師古曰/三輔黄圖云太上皇葬櫟)
(陽北原起萬/年陵是也)長陵(高帝置戸五萬五十七口十七/萬九千四百六十九莽曰長平)陽陵
(故弋陽景帝更名莽曰渭/陽○宋祁曰弋當作易)雲陽(有休屠金人及徑路神/祠三所越巫􁀙􁀙祠三)
(所孟康曰􁀙音辜磔之辜越人祠/也􁀙音穰休音許虬反屠音除)
右扶風(故秦内史高帝元年屬雍國二年更為中地郡/九年罷復為内史武帝建元六年分為右内史)
(太初元年更名主爵都尉為右扶風師古曰主爵都尉/本秦之主爵中尉掌列侯至太初元年更名右扶風而)
(治於内史右地故此志追書建元六年分/為右内史又云更名主爵都尉為右扶風)戸二十一萬
六千三百七十七口八十三萬六千七十○縣二十一
　渭城(故咸陽高帝元年更名新城七年罷屬長安武/帝元鼎三年更名渭城有蘭池宮莽曰京城)
槐里(周曰犬丘懿王都之秦更名廢丘高祖三/年更名有黄山宮孝恵二年起莽曰槐治)鄠(古國/有扈)
(谷亭扈夏啟所伐酆水出東南又有潏水皆北過上林/苑入渭有萯陽宫秦文王起師古曰潏音決萯音倍)
盩厔(有長陽宮有射熊館秦昭/王起靈軹渠武帝穿也)斄(周后稷所封師古/曰讀與邰同音胎)郁
夷(詩周道郁夷有汧水祠莽曰郁平師古曰小雅四牡/之詩曰四牡騑騑周道倭遲韓詩作郁夷字言使臣)
(乘馬行/於此道)羙陽(禹貢岐山在西北中水鄉周太王/所邑有高泉宫秦宣太后起也)郿(成國/渠首)
(受渭東北至上林入蒙籠渠/右輔都尉治師古曰郿音媚)雍(秦恵公都之有五畤太/昊黄帝以下祠三百三)
(所橐泉宮孝公起祈年宫恵公起棫陽宫昭王起/有鐡官應劭曰四面積高曰雍師古曰棫音域)漆(水/在)
(縣西有鐡官/莽曰漆治)栒邑(有豳鄉詩豳國公劉所都應劭曰左/氏傳曰畢原鄷郇文之昭也郇侯賈)
(伯伐晉是也臣瓚曰汲郡古文晉武公滅荀以賜大夫/原氏黯是為荀叔又云文公城荀然則荀當在晉之境)
(内不得在扶風界也今河東有荀城古荀國師古/曰瓚説是也此栒讀與荀同自别邑耳非伐晉者)隃麋
(有黄帝子祠莽曰扶亭師古曰隃音踰/○宋祁曰南本黄帝下無子字下同)陳倉(有上公眀/星黄帝孫)
(舜妻盲冡祠有羽/陽官秦武王起也)杜陽(杜水南入渭莽曰通杜師古曰/大雅綿之詩曰人之初生自土)
(漆沮齊詩作自杜言公劉避狄而來居杜/與漆沮之地○宋祁曰詩作當作詩曰)汧(吴山在西/古文以為)
(汧山雍州山北有蒲谷鄉弦中谷雍州弦蒲藪汧水出/西北入渭芮水出西北東入涇詩芮􁉬雍州川也師古)
(曰􁉬讀與鞠同大雅公劉之詩曰止旅乃密芮鞠之即/韓詩作芮􁉬言公劉止其軍旅欲使安静乃就芮􁉬之)
(間/耳)好畤(垝山在東有梁山宮秦始皇起/莽曰好邑師古曰垝音丘毁反)虢(有黄帝子周/文武祠虢宫)
(秦宣太/后起也)安陵(恵帝置莽曰嘉平師古曰/闞駰以為本周之程邑也)茂陵(武帝置戸/六萬一千)
(八十七口二十七萬七千二百七十七莽曰宣城師古/曰黄圖云本槐里之茂鄉○宋祁曰宣下當添室字)
平陵(昭帝置莽/曰廣利)武功(太壹山古文以為終南垂山古文/以為敦物皆在縣東斜水出衙領)
(山北至郿入渭裦水亦出衙領至南鄭入沔有垂山斜/水淮水祠三所莽曰新光師古曰斜音弋奢反衙音牙)
𢎞農郡(武帝元鼎四年/置莽曰右隊)戸十一萬八千九十一口四十
七萬五千九百五十四(有鐡官/在黽池)○縣十一　𢎞農(故秦/函谷)
(闗衙山領下谷爥/水所出北入河)盧氏(熊耳山在東伊水出東北入雒/過郡一行四百五十里又有育)
(水南至順陽入沔又有洱水東南至魯陽亦入沔皆過/郡二行六百里莽曰昌富師古曰洱音耳○宋祁曰昌)
(富疑作/昌當)陜(故虢國有焦城故焦國北虢在大陽/東虢在滎陽西虢在雍州莽曰黄眉)宜陽(在/黽)
(池有鐡/官也)黽池(高帝八年復黽池中鄉民景帝中二年初/城徙萬家為縣榖水出榖陽谷東北至榖)
(城入雒莽曰陜亭師古曰/黽音莫踐反又音莫忍反)丹水(水出上雒冡領山東至/析入鈞密陽鄉故商密)
(也師古曰鈞亦/水名也音均)新安(禹貢澗水在/東南入雒)商(秦相衛/鞅邑也)析(黄水出/黄谷鞠)
(水出析谷俱東至酈入湍水莽曰君亭師古曰折音/先厯反鞠水即今所謂菊潭也酈音持益反湍音專)陸
渾(春秋遷陸渾戎於此有/闗師古曰渾音胡昆反)上雒(禹貢雒水出冡領山東/北至鞏入河過郡二行)
(千七十里豫州川又有甲水出秦領山東南至鍚入沔/過郡三行五百七十里熊耳獲輿山在東北師古曰鍚)
(音/陽)
河東郡(秦置莽曰兆陽/有根倉溼倉)戸二十三萬六千八百九十六
口九十六萬二千九百一十二○縣二十四　安邑(巫/咸)
(山在南鹽池在西南魏絳自魏徙此至/恵王徙大梁有鐡官鹽官莽曰河東)大陽(吴山在西/上有吴城)
(周武王封太伯後於此是為虞公為晉所滅/有天子廟莽曰勤田應劭曰在大河之陽)猗氏　解
(師古曰/音蟹)蒲反(有堯山首山祠雷首山在南故曰蒲秦更/名莽曰蒲城應劭曰秦始皇東廵見長坂)
(故加反云孟康曰本蒲也晉文公以賂秦後秦人還蒲/魏人喜曰蒲反矣謂秦名之非也臣瓚曰秦世家云以)
(垣為蒲反然則本非/蒲也師古曰應説是)河北(詩魏國晉獻公滅之以封大/夫畢萬曾孫絳徙安邑也)
左邑(莽曰/兆亭)汾陰(介山/在南)聞喜(故曲沃晉武公自晉陽徙此/武帝元鼎六年行過更名應)
(劭曰今曲沃也秦改為左邑武/帝於此聞南越破改曰聞喜)濩澤(禹貢析城山在西/南應劭曰有濩澤)
(在西北師古曰/濩音烏虢反)端氏　臨汾　垣(禹貢王屋山在東北/沇水所出東南至武)
(徳入河軼出滎陽北地中又東至琅槐入海過/郡九行千八百四十里師古曰琅音郎槐音回)皮氏(耿/鄉)
(故耿國晉獻公滅之以賜大夫趙夙後/十世獻侯徙中牟有鐡官莽曰延平)長脩　平陽(韓/武)
(子𤣥孫貞子居此有鐡官莽曰香/平應劭曰堯都也在平河之陽)襄陵(有班氏鄉亭莽/曰幹昌應劭曰)
(襄陵在西北師古曰晉/襄公之陵因以名縣)彘(霍大山在東冀州山周厲王/所奔莽曰黄城應劭曰順帝)
(改曰永安○宋祁曰/州山一本作代山)楊(莽曰有年亭應/劭曰楊侯國)北屈(禹貢壺口/山在東南)
(莽曰朕北應劭曰有南故稱北臣瓚曰汲郡古文翟章/救鄭次于南屈師古曰屈音居勿反即晉公子夷吾所)
(居/)蒲子(應劭曰故蒲反舊邑武帝置師/古曰重耳所居也應説失之)絳(晉武公自曲/沃徙此有鐡)
(官應劭曰絳/水出西南)狐讘(師古曰讘/音之渉反)騏(侯國師古/曰音其)
太原郡(秦置有鹽官在/晉陽屬幷州)戸十六萬九千八百六十三口
六十八萬四百八十八(有家馬官臣瓚曰漢有家馬廐/一廐萬匹時以邉表有事故分)
(來在此家馬後改曰挏/馬也師古曰挏音動)○縣二十一　晉陽(故詩唐國/周成王滅)
(唐封弟叔虞龍山在西北有鹽官晉水所出東入汾臣/瓚曰所謂唐今河東永安是也去晉四百里師古曰瓚)
(説是/也)葰人(如淳曰音璅師古/曰又音山寡反)界休(莽曰界羙師古/曰休音許虬反)榆次
(涂水鄉晉大夫知徐吾邑梗陽鄉魏戊/邑莽曰太原亭師古曰涂音塗梗音鯁)中都　于離(莽/曰)
(于/合)兹氏(莽曰/兹同)狼孟(莽曰/狼調)鄔(九澤在北是為昭餘祁幷州/藪晉大夫司馬彌牟邑師古)
(曰音一戸反/又音於據反)盂(晉大夫/孟丙邑)平陶(莽曰/多穰)汾陽(北山汾水所出/西南至汾陰入)
(河過郡二行千三/百四十里冀州䆮)京陵(莽曰致城師/古曰即九京)陽曲(應劭曰河千/里一曲當其)
(陽故曰陽曲也師古曰隋文帝自以姓楊故惡/陽曲之號乃改此縣為陽直今則復舊名焉)大陵(有/鐡)
(官莽曰/大寜)原平　祁(晉大夫賈辛/邑莽曰示)上艾(緜曼水東至蒲吾/入虖池水師古曰)
(虖音呼池/音徒何反)慮虒(師古曰/音廬夷)陽邑(莽曰/繁穰)廣武(河主賈屋山在/北都尉治莽曰)
(信桓師古曰賈屋山即史記/所云趙襄子北登夏屋者)
上黨郡(秦置屬幷州有上黨闗壺口闗/石研闗天井闗師古曰研音形)戸七萬三千七
百九十八口三十三萬七千七百六十六○縣十四
長子(周史辛甲所封鹿谷山濁漳水所出東至鄴入清/漳師古曰長讀曰長短之長今俗為長幼之長非)
(也/)屯留(桑欽言絳水出西南東入海師古曰/屯音純○宋祁曰音純當作音純)余吾　銅
鞮(有上虒亭下虒聚/師古曰虒音斯)沾(大□谷清漳水所出東北至阜/成入大河過郡五行千六百八)
(十里冀州川應劭曰沾水出/壺闗師古曰沾音它兼反)湼氏(湼水也師古曰湼水/出焉故以名縣也湼)
(音乃/結反)襄柤(莽曰上黨亭○宋/祁曰柤邵本作垣)壺闗(有羊腸阪沾水東至/朝歌入淇應劭曰黎)
(侯國也今/黎亭是)泫氏(楊谷絶水所出南至壄王入沁應劭曰/山海經泫水所出者也師古曰泫音工)
(𤣥反○宋祁曰沁别本作泌下/同注末工𤣥反一本作故𤣥反)高都(莞谷丹水所出東/南入泫水有天井)
(闗師古曰/莞音丸)潞(故潞/子國)陭氏(師古曰音/於義反)陽阿　榖逺(羊頭山/世靡谷)
(沁水所出東南至滎陽入河過郡三行九百七十里莽/曰榖近師古曰今沁水至懐州武陟縣界入河此云至)
(滎陽疑傳/寫錯誤)
河内郡(高帝元年為殷國二年/更名莽曰後隊屬司𨽻)戸二十四萬一千二百
四十六口百六萬七千九十七○縣十八　懐(有工官/莽曰河)
(内/)汲　武徳(孟康曰始皇東廵置/自以武徳定天下)波(孟康曰今有絺城/晉文公所得賜者)
山陽(東太行山在西北師/古曰行音胡郎反)河陽(莽曰/河亭)州　共(故國北山/淇水所出)
(東至黎陽入河孟康曰共伯入/為三公者也師古曰共音恭)平臯(應劭曰邢侯自襄/國徙此當齊桓公)
(時衛人伐邢邢遷于夷儀其地屬晉號曰邢丘以其在/河之臯處埶平夷故曰平臯臣瓚曰春秋傳狄人伐邢)
(邢遷于夷儀不至此也今襄國西有夷儀城去襄國百/餘里邢是丘名非國也師古曰應説非也左氏傳曰晉)
(侯送女于邢/丘蓋謂此耳)朝歌(紂所都周武王弟康叔/所封更名衛莽曰雅歌)脩武(應劭曰/晉始啟)
(南陽今南陽城是也秦改曰脩武臣瓚曰韓非書秦昭/王越趙長平西伐脩武時秦未兼天下脩武之名久矣)
(師古曰瓚説是也○劉敞曰予/謂脩武則因武王伐紂名之)溫(故國已姓蘇/忿生所封)壄王(太/行)
(山在西北衛元君為秦所奪自濮陽徙此莽曰平壄孟/康曰故邘國也今邘亭是也師古曰行音胡即反邘音)
(于/)獲嘉(故汲之新中鄉武/帝行過更名也)軹(孟康曰原鄉晉文公所/圍是也師古曰音只)沁
水(師古曰沁/音千浸反)隆慮(國水東北至信成入張甲河過郡三/行千八百四十里有鐡官應劭曰隆)
(慮山在北避殤帝名改曰/林慮也師古曰慮音廬)蕩隂(蕩水東至内黄澤西山/羑水所出亦至内黄入)
(蕩有羑里城西伯所拘也師/古曰蕩音湯羑音羊九反)
河南郡(故秦三川郡高帝更名雒陽戸五萬二千/八百三十九莽曰保忠信鄉屬司𨽻也)戸二
十七萬六千四百四十四口一百七十四萬二百七十
九(有鐡官工官敖倉在滎陽○/宋祁曰戸二邵本作戸三)○縣二十二　雒陽(周/公)
(遷殷民是為成周春秋昭公二十二年晉合諸侯于狄/泉以其地大成周之城居敬王莽曰宜陽師古曰魚豢)
(云漢火徳忌水故云洛水而加佳如/魚氏説則光武以後改為雒字也)滎陽(卞水馮池皆/在西南有狼)
(湯渠首受泲東南至陳入潁過郡四行七百八十里應/劭曰故虢國今虢亭是也師古曰狼音浪湯音宕泲音)
(子禮反本濟水字○宋/祁曰狼湯邵本作狼浪)偃師(尸鄉殷湯所都莽曰師成/臣瓚曰湯居亳今濟隂縣)
(是也今亳有湯冢己氏有伊尹冢皆相近也師古曰瓚/説非也又如皇甫謐所云湯都在穀熟事並不經劉向)
(云殷湯無𦵏處/安得湯冢乎)京(師古曰即鄭共/叔叚所居也)平陰(應劭曰在平城/南故曰平隂)
中牟(圃田澤在西豫州藪有筦叔邑趙/獻侯自耿徙此師古曰筦與管同)平(莽曰/治平)陽武(有/博)
(狼沙莽曰陽桓/師古曰狼音浪)河南(故郟鄏地周武王遷九鼎周公致/太平營以為都是為王城至平王)
(居之師古曰郟/音夾鄏音辱)緱氏(劉聚周大夫劉子邑有延壽城仙/人祠莽曰中亭師古曰緱音工侯)
(反/)卷(師古曰音/去權反)原武(莽曰/原桓)鞏(東周/所居)穀成(禹貢瀍水出㬱/亭北東南入雒)
(師古曰即今/新安㬱音濳)故市　密(故國有大騩山潩水所出南至/臨潁入潁應劭曰密人不恭密)
(須氏姞姓之國也臣瓚曰密姬姓之國也見世本密須/今安定隂密是也師古曰應瓚二説皆非也此密即春)
(秋僖六年圍新密者也蓋鄭地而詩所云密人即左傳/所謂密須之鼓者也在安定隂密騩音隗潩音翼又音)
(昌力反○宋祁曰/音隗當作音塊)新成(恵帝四年置蠻/中故戎蠻子國)開封(逄池在東/北或曰宋)
(之逄澤也臣瓚曰汲郡古文梁恵王發逄/忌之藪以賜民今浚儀有逄陂忌澤是也)成臯(故虎牢/或曰制)
(師古曰穆天子傳云七萃之士生捕獸/即獻天子天子畜之東虢號曰獸牢)苑陵(莽曰/左亭)梁(􁃔/狐)
(聚秦滅西周徙其君於此陽人聚秦滅東周徙其君於/此應劭曰左傳曰秦取梁梁伯翳之後與秦同祖臣瓚)
(曰秦取梁後改曰夏陽今馮翊夏陽是也此梁周/之小邑見於春秋師古曰瓚説是也􁃔音乃旦反)新鄭
(詩鄭國鄭桓公之子武公所國後為韓所滅韓自平陽/徙都之應劭曰國語曰鄭桓公為周司徒王室將亂寄)
(帑與賄於虢㑹之間幽王敗桓公死之其子武公/與平王東遷洛邑遂伐虢會而并其地而邑於此)
東郡(秦置莽曰治/亭屬兖州)戸四十萬一千二百九十七口百六
十五萬九千二十八○縣二十二　濮陽(衛成公自楚/丘徙此故帝)
(丘顓頊虚莽曰治亭應劭曰濮/水南入鉅野師古曰虚讀曰墟)畔觀(莽曰觀治應劭曰/夏有觀扈世祖更)
(名衛國以封周後師/古曰觀音工喚反)聊城　頓丘(莽曰順丘師古曰以/丘名縣也丘一成為)
(頓丘謂一頓而成也或/曰成重也一重之丘也)發干(莽曰/戢楯)范(莽曰/建睦)茬平(莽曰功/崇應劭)
(曰在茬山之平地者也師古曰/音仕疑反○宋祁曰茬當作茌)東武陽(禹治漯水東北/至千乘入海過)
(郡三行千二十里莽曰武昌應劭曰武水之陽/也師古曰漯音它合反○宋祁曰漯當作濕)博平(莽/曰)
(加/睦)黎(莽曰黎治孟康曰詩黎侯國今黎陽也臣瓚/曰黎陽在魏郡非黎縣也師古曰瓚説是)清(莽/曰)
(清治應劭曰章/帝更名樂平)東阿(都尉治應劭曰衛/邑也有西故稱東)離狐(莽曰/瑞狐)臨邑
(有泲廟莽曰穀城亭師古曰/泲亦濟水字也其後並同)利苗　須昌(故須句國太/昊後風姓師)
(古曰句/音劬)壽良(蚩尤祠在西北泲上有朐城應/劭曰世祖叔父名良改曰壽張)樂昌　陽
平　白馬　南燕(南燕國姞姓黄帝後/師古曰姞音其乙反)廩丘
陳留郡(武帝元狩元/年置屬兖州)戸二十九萬六千二百八十四口
一百五十萬九千五十○縣十七　陳留(魯渠水首受/狼湯渠東至)
(陽夏入渦渠孟康曰留鄭邑也後為陳所并故曰陳留/臣瓚曰宋亦有留彭城留是也留屬陳故稱陳留也師)
(古曰瓚説是/也渦音戈)小黄　成安　寜陵(莽曰康善孟康曰故/葛伯國今葛鄉是)
雍丘(故杞國也周武王封禹後東樓公先春秋/時徙魯東北二十一世簡公為楚所滅)酸棗
東昏(莽曰/東眀)襄邑(有服官莽曰襄平應劭曰春秋傳曰師/于襄牛是也師古曰圈稱云襄邑宋地)
(本承匡襄陵鄉也宋襄公所葬故曰襄陵秦始皇以承/匡卑濕故徙縣於襄陵謂之襄邑縣西三十里冇承匡)
(城然則應説以/為襄牛誤也)外黄(都尉治張晏曰魏郡有内黄故加/外臣瓚曰縣有黄溝故氏之也師)
(古曰左氏傳曰恵公敗宋師于黄杜/預以為外黄縣東有黄城即此地也)封丘(濮渠水首受/泲東北至都)
(闗入羊里水過郡三行六百三十里孟/康曰春秋傳敗狄于長丘今翟溝是)長羅(侯國莽/曰恵澤)尉
氏(應劭曰古獄官曰尉氏鄭之别獄也臣瓚曰鄭大夫/尉氏之邑故遂以為邑師古曰鄭大夫尉氏亦以掌)
(獄之官故為族/耳應説是也)傿(莽曰順通應劭曰鄭伯克叚/於鄢是也師古曰鄢音偃)長垣(莽/曰)
(長固孟康曰春秋/會于匡今匡城是)平丘　濟陽(莽曰/濟前)浚儀(故大梁魏恵/王自安邑徙)
(此雎水首受狼湯水東至取慮入泗過郡四行千三百/六十里應劭曰魏恵王自安邑徙此號曰梁師古曰取)
(慮縣名也音秋/廬取又音趨)
潁川郡(秦置高帝五年為韓國六年復故莽曰左隊陽/翟有工官屬豫州孟康曰夏啓有鈞臺之饗今)
(鈞臺/在南)戸四十三萬二千四百九十一口二百二十一萬
九百七十三○縣二十　陽翟(夏禹國周末韓景侯自/新鄭徙此戸四萬一千)
(六百五十口十萬九千莽曰潁川應劭曰夏禹都也臣/瓚曰世本禹都陽城汲郡古文亦云居之不居陽翟也)
(師古曰陽翟本禹所受/封耳應瓚之説皆非)昆陽(應劭曰昆/水出南陽)潁陽(應劭曰潁/水出陽城)
定陵(有東不羮莽曰定城師/古曰羮音郎其後亦同)長社(應劭曰宋人圍長葛/是也其社中樹暴長)
(更名長社師古/曰長讀如本字)新汲(師古曰闞駰云本汲鄉也宣帝神/爵三年置以河内有汲故加新也)
襄城(有西不羮/莽曰相城)郾(師古曰音/一戰反)郟(師古曰/音夾)舞陽(應劭曰舞/水出南)
潁陰　崈高(武帝置以奉太室山是為中岳有太室少/室山廟古文以崇高為外方山也師古曰)
(崈古/崇字)許(故國姜姓四岳後太叔所/封二十四世為楚所滅)傿陵(戸四萬九千一/百一口二十六)
(萬一千四百一十八莽曰左亭李竒曰六國為/安師古曰傿音偃○宋祁曰安下當添陵字)臨潁(莽/曰)
(監/潁)父城(應鄉故國周武王弟所封應劭曰韓詩外傳周/成王與弟戲以桐葉為圭吾以此封汝周公曰)
(天子無戲言王應時而封故曰應侯鄉是也臣瓚曰吕/氏春秋曰成王以戲授桐葉為圭以封叔虞非應侯也)
(汲郡古文殷時已自有國非成王之所造也師古曰武/王之弟自封應國非桐圭之事也應氏之説蓋失之焉)
(又據左氏傳曰䢴晉應韓武之穆也/是則應侯武王之子又與志説不同)成安(侯國/也)周承休
(侯國元帝置元始二年更名/鄭公莽曰嘉羙休音許虬反)陽城(陽城山洧水所出東/南至長平入潁過郡)
(三行五百里陽乾山潁水所出東至下蔡入淮過郡三/行千五百里荆州􁃯有鐡官師古曰乾音干洧音干軌)
(反/)綸氏
汝南郡(高帝置莽曰汝汾分/為賞都尉屬豫州)戸四十六萬一千五百八
十七口二百五十九萬六千一百四十八○縣三十七
　平輿(應劭曰故沈子國今/沈亭是也輿音豫)陽安(應劭曰道國/也今道亭是)陽城(侯/國)
(莽曰/新安)㶏彊(應劭曰㶏水出潁川陽城師/古曰㶏音於謹反又音殷)富波　女陽(應/劭)
(曰汝水出𢎞農入淮師古曰/女讀曰汝其下汝隂亦同)鮦陽(應劭曰在鮦水之陽/也孟康曰鮦音紂紅)
(反/)吴房(孟康曰本房子國楚靈王遷房於楚吴王闔閭/弟夫槩奔楚楚封於此為堂谿氏以封吴故曰)
(吴房今吴房/城堂谿亭是)安成(侯國莽/曰至成)南頓(故頓子國姬姓應劭曰/頓廹於陳其後南徙故)
(號南頓故/城尚在)朗陵(應劭曰朗陵/山在西南)細陽(莽曰樂慶師古曰居/細水之陽故曰細陽)
(細水本出新郪/郪音千私反)宜春(侯國莽/曰宣孱)女陰(故胡國都尉/治莽曰汝墳)新蔡(蔡/平)
(侯自蔡徙此後二世/徙下蔡莽曰新遷)新息(莽曰新徳孟康曰故息/國其後徙東故加新云)灈陽
(應劭曰灈水出吴房東入瀙也師古/曰灈音劬瀙音楚人反又音楚刅反)期思(師古曰/故蔣國)慎陽
(應劭曰慎水出東北入淮師古曰慎字本作滇音真後/誤為慎耳今猶有真丘真陽縣字並單作真知其音不)
(改也闞駰云永平五年失/印更刻遂誤以水為心)慎(莽曰/慎治)召陵(師古曰即齊桓/公伐楚次于召)
(陵者也召/讀曰卲)弋陽(侯國應劭曰弋山在西/北故黄國今黄城是)西平(有鐡官莽/曰新亭應)
(劭曰故柏子國/也今栢亭是)上蔡(故蔡國周武王弟叔度所封度放/成王封其子胡十八世徙新蔡)
􁃯(莽曰閏治應劭曰孫叔敖子所邑之􁃯丘是也世祖/更名固始師古曰􁃯音子袵反○劉奉世曰按後淮)
(陽國已有固始/此􁃯疑自别地)西華(莽曰/華望)長平(莽曰/長正)宜禄(莽曰賞/都亭)項(故/國)
新郪(莽曰新延應劭曰秦伐魏取郪丘漢興為新郪章/帝封殷後更名宋臣瓚曰光武既封殷後於宋又)
(封新郪師古曰封於新/郪號為宋國耳瓚説非)歸徳(侯國宣帝置/莽曰歸惠)新陽(莽曰新/眀應劭)
(曰在新/水之陽)安昌(侯國莽/曰始成)安陽(侯國莽曰均夏應劭/曰故江國今江亭是)博陽(侯/國)
(莽曰/樂家)成陽(侯國莽/曰新利)定陵(高陵山汝水出東南至新蔡入/淮過郡四行千三百四十里)
南陽郡(秦置莽曰前/隊屬荆州)戸三十五萬九千三百一十六(○/宋)
(祁曰戸三十/當作戸四十)口一百九十四萬二千五十一○縣三十
六　宛(故申伯國有屈申城縣南有北筮山戸四萬/七千五百四十七有工官鐡官莽曰南陽)犨
(師古曰音/昌牛反)杜衍(莽曰/閏衍)酇(侯國莽曰南庚孟康曰音/讚師古曰即蕭何所封)育陽
(有南筮聚在東北應劭曰育/水出𢎞農盧氏南入于沔)博山(侯國哀帝置故順陽/應劭曰漢明帝改曰)
(順陽在順水之陽也師/古曰順陽舊名應説非)湼陽(莽曰前亭應劭曰在湼水/之陽師古曰湼音乃結反)
陰(師古曰即春秋左氏傳所云遷陰於下陰者/也與酇相近今襄州有陰城縣縣有酇城鄉)堵陽(莽/曰)
(陽城韋昭/曰堵音者)雉(衡山灃水所出東至􁚥入汝師古曰舊讀/雉音弋爾反而太康地志云即陳倉人所)
(逐二童子名寳雞者雄止陳倉為石雌/止此縣故名雉縣疑不可據也􁚥音屋)山都　蔡陽(莽/之)
(母功顯君邑應劭曰/蔡水所出東入淮)新野　筑陽(故穀伯國莽曰宜禾/應劭曰筑水出漢中)
(房陵東入沔師古曰春秋云穀伯綏來朝是/也今襄州有穀城縣在筑水之陽筑音逐)棘陽(應劭/曰在)
(棘水/之陽)武當　舞陰(中隂山瀙水所/出東至蔡入汝)西鄂(應劭曰江夏有/鄂故加西云)
穰(莽曰農穰師古曰今鄧/州穰縣是也音人羊反)酈(育水出西北南入漢如淳/曰酈音蹢躅之蹢○劉奉)
(世曰吴芮傳酈音郎益/反此乃音蹢如音非也)安衆(侯國故/宛西鄉)冠軍(武帝置故穰/盧陽鄉宛臨)
(駣聚應劭曰武帝以封霍去病去病仍/出征匈奴功冠諸軍故曰冠軍駣音桃)比陽(應劭曰比/水所出東)
(入/蔡)平氏(禹貢桐柏大復山在東南淮水所出東南至淮/陵入海過郡四行三千二百四十里青州川莽)
(曰平/善)隨(故國厲鄉故厲國也/師古曰厲讀曰頼)葉(楚葉公邑有長城號曰/方城師古曰音式渉反)
鄧(故國都尉治應/劭曰鄧侯國)朝陽(莽曰厲信應劭/曰在朝水之陽)魯陽(有魯山古/魯縣御龍)
(氏所遷魯山滍水所出東北至定陵入汝又有昆水東/南至定陵入汝師古曰即淮南所云魯陽公與韓戰日)
(反三舍者也滍/音峙又音雉)舂陵(侯國故蔡陽白水郷上唐鄉故唐/國師古曰漢記云元朔五年以零)
(陵泠道之舂陵鄉封長沙王子買為舂陵侯至戴侯仁/以舂陵地形下溼上書徙南陽元帝許之以蔡陽白水)
(鄉徙仁為/舂陵侯)新都(侯國莽/曰新林)湖陽(故廖國也師古曰廖音力/救反左氏傳作飂字其音)
(同/耳)紅陽(侯國莽曰紅俞/師古曰俞音踰)樂成(侯/國)博望(侯國莽/曰宜樂)復陽(侯國/故湖)
(陽樂鄉應劭曰在桐柏大復山之陽師古/曰復音方目反○宋祁曰方邵本作房)
南郡(秦置高帝元年更為臨江郡五年復故景帝二/年復為臨江中二年復故莽曰南順屬荆州)戸
十二萬五千五百七十九口七十一萬八千五百四十
(有發弩官師古/曰主教放弩也)○縣十八　江陵(故楚郢都楚文王自/丹陽徙此後九世平)
(王城之後十世秦拔/我郢徙東莽曰江陸)臨沮(禹貢南條荆山在東北漳水/所出東至江陵入陽水陽水)
(入沔行六百里應劭曰沮水出漢中房陵東入江師古/曰沮水即左傳所云江漢沮漳楚之望也音千余反)
夷陵(都尉治莽曰居利應/劭曰夷山在西北)華容(雲夢澤在南荆州藪夏/水首受江東入沔行五)
(百里應劭曰春秋/許遷于容城是)宜城(故鄢惠帝/三年更名)郢(楚别邑故郢/莽曰郢亭)邔(孟/康)
(曰音忌師古/曰音其已反)當陽　中廬(師古曰在襄陽縣南今猶有/次廬村以隋室諱忠故改忠)
(為/次)枝江(故羅國江沱出西東入江師古/曰沱即江别出者也音徒河反)襄陽(莽曰相陽/應劭曰在)
(襄水/之陽)編(有雲夢宫莽曰南/順孟康曰編音鞭)秭歸(歸鄉故歸國孟/康曰秭音姊)夷道(莽/曰)
(江南應劭曰夷水出巫東入江/○宋祁曰巫字下當添山字)州陵(莽曰/江夏)若(楚昭王畏/吴自郢徙)
(此後復還郢師古曰/春秋傳作鄀其音同)巫(夷水東至夷道入江過郡二行/五百四十里有鹽官應劭曰巫)
(山在/西南)高成(洈山洈水所出東入繇繇水南至華容入江/過郡二行五百里莽曰言程師古曰洈音危)
(繇讀/曰由)
江夏郡(高帝置屬荆州應劭曰沔水自江别至/南郡華容為夏水過郡入江故曰江夏)戸五萬
六千八百四十四口二十一萬九千二百一十八○縣
十四　西陵(有雲夢宫/莽曰江陽)竟陵(章山在東北古文以為内/方山鄖鄉楚鄖公邑莽曰)
(守平師古曰音云○宋祁曰章山/上當添丘字音云當作鄖音云)西陽　襄(莽曰/襄非)邾(衡/山)
(王吴芮都師古/曰音朱又音誅)􁉨(故弦子國孟康曰音汏/師古曰又音徒系反)鄂(師古曰音/五各反)
安陸(横尾山在東北古/文以為陪尾山)沙羡(晉灼曰/羡音夷)蘄春(晉灼曰/音祁)鄳(蘇/林)
(曰音盲師古曰音/萌又音莫耿反)雲杜(應劭曰左傳若敖取棄䢵今䢵/亭是也師古曰䢵音云○宋祁)
(曰棄字當/作於字)下雉(莽曰閏光如淳/曰音羊氏反)鍾武(侯國莽/曰當利)
廬江郡(故淮南文帝十六年别為國金蘭西北有東陵/鄉淮水出屬揚州廬江出陵陽東南北入江應)
(劭曰故/廬子國)戸十二萬四千三百八十三口四十五萬七千
三百三十三(有樓/船官)○縣十二　舒(故國莽/白昆鄉)居巢(應劭曰/春秋楚)
(人圍巢/巢國也)龍舒(應劭曰羣/舒之邑)臨湖　雩婁(決水北至蓼入淮/又有灌水亦北至)
(蓼入決過郡二行五百一十里師/古曰雩音許于反婁音力于反)襄安(莽曰廬/江亭也)摐陽(師/古)
(曰音七/容反)尋陽(禹貢九江在南/皆東合為大江)灊(天柱山在南有祠沘山/沘水所出北至壽春入)
(芍陂晉灼曰音濳師古曰沘音/比又音布几反芍音酌又音鵲)晥(有鐡官師古曰音胡/管反○宋祁曰管當)
(作/綰)湖陵邑(北湖/在南)松兹(侯國莽/曰誦善)
九江郡(秦置高帝四年更名為淮南國武帝元狩元年/復故莽曰延平屬揚州應劭曰江自廬江尋陽)
(分為/九)戸十五萬五十二口七十八萬五百二十五(有陂/官湖)
(官/)○縣十五　壽春邑(楚考烈王/自陳徙此)浚遒(晉灼曰音酋熟/之酋師古曰浚)
(音峻遒音/才由反)成徳(莽曰/平阿)橐臯(孟康曰/音拓姑)陰陵(莽曰/陰陸)厯陽(都尉/治莽)
(曰眀/義)當塗(侯國莽曰山聚應劭曰禹/所娶塗山侯國也有禹虚)鍾離(莽曰蠶富應/劭曰鍾離子)
(國/)合肥(應劭曰夏水岀父城東南/至此與淮合故曰合肥)東城(莽曰/武城)博鄉(侯國/莽曰)
(揚/陸)曲陽(侯國莽曰延平亭應/劭曰在淮曲之陽)建陽　全椒　阜陵(莽曰/阜陸)
山陽郡(故梁景帝中六年别為山陽國武帝/建元五年别為郡莽曰鉅野屬兖州)戸十七萬
二千八百四十七口八十萬一千二百八十八(有鐡/官)○
縣二十三　昌邑(武帝天漢四年更山陽為昌邑國有/梁丘鄉春秋傳曰宋齊會于梁丘)
南平陽(莽曰黽平孟康曰邾庶期以/漆來奔又城漆今漆鄉是)成武(有楚丘亭齊/桓公所城遷)
(衛文公於此子成公/徙濮陽莽曰成安)湖陵(禹貢浮于泗淮通于河水在/南莽曰湖陸應劭曰尚書一)
(名湖章帝封東平王蒼/子為湖陵侯更名湖陵)東緍(師古曰春秋僖二十三年/齊侯伐宋圍緍即謂此音)
(旻/)方與(晉灼曰/音房豫)橐(莽曰高平臣/瓚曰音拓)鉅壄(大壄澤在/北兗州藪)單父(都/尉)
(治莽曰利父師/古曰音善甫)薄(臣瓚曰/湯所都)都關　城都(侯國莽/曰城榖)黄(侯/國)爰
戚(侯國莽/曰戚亭)郜成(侯國莽曰告成○/宋祁曰郜當作卭)中鄉(侯/國)平樂(侯國包/水東北)
(至泲/入泗)鄭(侯/國)瑕丘(應劭曰瑕/丘在西南)甾鄉(侯國師古曰/音側其反)栗鄉(侯國/莽曰)
(足/亭)曲鄉(侯/國)西陽(侯/國)
濟陰郡(故梁景帝中六年别為濟陰國宣帝甘露二年/更名定陶禹貢荷澤在定陶東屬兗州師古曰)
(荷音/柯)戸二十九萬二十五口百三十八萬六千二百七
十八○縣九　定陶(故曹國周武王弟叔振鐸所/封禹貢陶丘在西南陶丘亭)冤句
(莽改定陶曰濟平冤句縣/曰濟平亭師古曰句音劬)呂都(莽曰/祈都)葭密(師古曰/葭音家)成陽
(有堯冢靈臺禹/貢雷澤在西北)鄄城(莽曰鄄良師古/曰鄄音工椽反)句陽(應劭曰左氏/傳句瀆之丘)
(也師古/曰音鉤)秺(莽曰萬嵗孟/康曰音妒)乘氏(泗水東南至睢陵入淮過/郡六行千一百一十里應)
(劭曰春秋敗宋師于乘/丘是也師古曰睢音雖)
沛郡(故秦泗水郡高帝更/名莽曰吾符屬豫州)戸四十萬九千七十九口二
百三萬四百八十○縣三十七　相(莽曰吾/符亭)龍亢(晉灼/曰亢)
(音/岡)竹(莽曰篤亭李/奇曰今竹邑)榖陽(應劭曰在/穀水之陽)蕭(故蕭叔國宋/别封附庸也)向(故/國)
(春秋曰莒人入向姜姓/炎帝後師古曰音餉)銍(師古曰銍/音竹乙反)廣戚(侯國莽/曰力聚)下蔡
(故州來國為楚所滅後吴取之至夫差/遷昭侯於此後四世侯齊竟為楚所滅)豐(莽曰/吾豐)鄲(莽曰/單城)
(孟康曰音多○宋/祁曰單當作留)譙(莽曰延/成亭)蘄(□鄉高祖破黥布都尉/治莽曰蘄城師古曰□)
(音直/恚反)􁛞(莽曰貢師古/曰􁛞亦音貢)輒與(莽曰/華樂)山桑　公丘(侯國故滕/國周懿王)
(子錯叔繡所封三十一世為齊所滅師古曰左氏傳云/郜雍曹滕文之昭也系本亦云錯叔繡文王子而此志)
(云懿王子未/詳其義耳)符離(莽曰/符合)敬丘(侯國應劭曰春秋遇于/犬丘眀帝更名大丘)夏
丘(莽曰/歸思)洨(侯國垓下高祖破項羽莽曰育成應劭/曰洨水所出南入淮師古曰洨音肴)沛(有/鐡)
(官/)芒(莽曰博治應劭曰世祖更名臨雎雎/水出焉師古曰芒音莫郎反睢音雖)建成(侯/國)城父
(夏肥水東南至下蔡入淮過郡/二行六百二十里莽曰思善)建平(侯國莽/曰田平)酇(莽曰贊/治應劭)
(曰音嵯師古曰此縣本為䣜應音是也中古以來借酇/字為之耳讀皆為䣜而莽呼為贊治則此縣亦有贊音)
栗(侯國莽/曰成富)扶陽(侯國莽/曰合治)高(侯/國)高柴(侯/國)溧陽(如淳曰/溧音栗)平阿
(侯國莽/曰平寧)東鄉　臨都　義成　祁鄉(侯國莽/曰會穀)
魏郡(高帝置莽曰/魏城屬冀州)戸二十一萬二千八百四十九口九
十萬九千六百五十五○縣十八　鄴(故大河在/東北入海)館陶
(河水别出為屯氏河東北至章/武入海過郡四行千五百里)斥丘(莽曰利丘應劭曰/斥丘在西南也師)
(古曰闞駰云地多/斥鹵故曰斥丘)沙　内黄(清河水出南應劭曰春秋/吴子晉侯會于黄池今黄)
(澤在西陳留有外黄故加内云臣瓚曰國語曰吴子會/諸侯於黄池掘溝於商魯之間今陳外黄有黄溝是也)
(史記曰伐宋取黄池然則不得在魏/郡眀矣師古曰瓚説是也應説失之)清淵(應劭曰清/河在西北)魏
(都尉治莽曰魏城亭/應劭曰魏武侯别都)繁陽(應劭曰在繁水之陽/張晏曰其界為繁淵)元城(應/劭)
(曰魏武侯公子元食/邑於此因而遂氏焉)梁期　黎陽(莽曰黎蒸晉灼曰黎/山在其南河水經其)
(東其山上碑云縣取山之/名取水在其陽以為名)即裴(侯國莽曰即是/應劭曰裴音非)武始(漳/水)
(東至邯鄲入漳又有拘澗水東北/至邯鄲入白渠應劭曰拘音矩)邯會(侯國張晏曰漳/水之别自城西)
(南與邯山之水會今城旁猶有/溝渠在也師古曰邯音下安反)陰安　平恩(侯國莽/曰延平)邯
溝(侯國師古曰/邯水之溝)武安(欽口山白渠水所出東至列人入/漳又有􁃯水東北至東昌入虖池)
(河過郡五行六百一里有鐡官莽曰桓安師古/曰􁃯音子祍反虖音呼池音徒何反其下並同)
鉅鹿郡(秦置屬/冀州)戸十五萬五千九百五十一口八十二
萬七千一百七十七○縣二十　鉅鹿(禹貢大陸澤在/北紂所作沙丘)
(臺在東北七十里應劭曰鹿林之大者/也臣瓚曰山足曰鹿師古曰應説是)南䜌(莽曰富平/孟康曰䜌)
(音良/全反)廣阿　象氏(侯國莽/曰寧昌)廮陶(師古曰廮/音一井反)宋子(莽曰/宜子)楊
氏(莽曰/功陸)臨平　下曲陽(都尉治應劭曰晉荀吴滅鼓今/鼓聚昔陽亭是也師古曰常山)
(有上曲陽/故此云下)貰(師古曰音/式制反)郻(莽曰秦聚師古曰音苦么反/又差梟反○劉敞曰衍文)
新市(侯國莽/曰市樂)堂陽(有鹽官嘗分為經縣/應劭曰在堂水之陽)安定(侯/國)敬武
厯鄉(侯國莽/曰厯聚)樂信(侯/國)武陶(侯/國)柏鄉(侯/國)安鄉(侯/國)
常山郡(高帝置莽曰井闗屬冀州張晏曰/恒山在西避文帝諱故改曰常山)尸十四萬一
千七百四十一口六十七萬七千九百五十六○縣十
八　元氏(沮水首受中丘西山窮泉谷東至堂陽入黄/河莽曰井闗亭師古曰闞駰云趙公子元之)
(封邑故/曰元氏)石邑(井陘山在西洨水所出東南至廮陶入泜/師古曰洨音效又音爻泜音脂又音丁計)
(反其後/亦同)桑中(侯/國)靈壽(中山桓公居此禹貢衛/水出東北東入虖池)蒲吾(有鐡/山大)
(白渠水首受緜曼水東南至下曲陽入斯洨應劭曰蒲/水出中山蒲隂東入河○宋祁曰有鐡下或有北字)
上曲陽(恒山北谷在西北有祠并州山禹貢恒水/所出東入滱莽曰常山亭應劭曰滱音彄)九門
(莽曰/久門)井陘(應劭曰井陘/山在南音刑)房子(贊皇山石濟水所出東至/廮陶入泜莽曰多子師古)
(曰濟音/子詣反)中丘(逢山長谷諸水所出東/至張邑入蜀莽曰直聚)封斯(侯/國)闗　平棘
(應劭曰伐晉取棘蒲也師古曰功臣表棘蒲侯陳武平/棘侯林摯是則平棘棘蒲非一地也應説失之○宋祁)
(曰林當/作杜)鄗(高祖即位更名高邑莽曰禾成亭師古曰/鄗音呼各反○宋祁曰高祖當作世祖)樂
陽(侯國莽/曰暢苗)平臺(侯國莽/曰順臺)都鄉(侯國有鐡官莽曰分郡/○宋祁曰郡當作鄉)南
行唐(牛飲山白陸谷滋水所出東至新/市入虖池水都尉治莽曰延億)
清河郡(高帝置莽曰/平河屬冀州)戸二十萬一千七百七十四口八
十七萬五千四百二十二○縣十四　清陽(王/都)東武城
　繹幕(應劭曰繹音亦師/古曰本音弋尺反)靈(河水别出為鳴犢河東北/至蓨入屯氏河莽曰播師)
(古曰蓨音條/其下亦同)厝(莽曰厝治應劭曰安帝以孝徳皇后葬/于厝改曰甘陵也師古曰音趨亦反)
鄃(莽曰善陸師/古曰音輸)貝丘(都尉治應劭曰左氏傳/齊襄公田于貝丘是)信成(張甲/河首)
(受屯氏别河東/北至蓨入漳水)􁛛題(師古曰􁛛/古莎字)東陽(侯國莽/曰胥陵)信鄉(侯國/孟康)
(曰順帝更/名安平)繚(師古曰音/良笑反)棗彊　復陽(莽曰樂嵗應/劭曰音腹)
涿郡(高帝置莽曰/垣翰屬幽州)戸十九萬五千六百七口七十八萬
二千七百六十四(有鐡/官)○縣二十九　涿(桃水首受淶/水分東至安)
(次入河應劭曰涿水出上/谷涿鹿縣師古曰淶音來)逎(莽曰逎屛師古曰逎/古遒字音字由反)榖丘
　故安(閻鄉易水所出東至范陽入濡也并州䆮水亦/至范陽入淶師古曰言易水又至范陽入淶也)
(濡音乃/官反)南深澤　范陽(莽曰順陰應劭/曰在范水之陽)蠡吾(師古曰/蠡音禮)容
城(莽曰/深澤)易　廣望(侯/國)鄭(莽曰言符應/劭曰音莫)高陽(莽曰高亭應/劭曰在高河)
(之/陽)州鄉(侯/國)安平(都尉治莽/曰廣望亭)樊輿(侯國莽/曰握符)成(侯國莽/曰宜家)良鄉
(侯國垣水南東至陽/鄉入桃莽曰廣陽)利鄉(侯國莽/曰章符)臨鄉(侯/國)益昌(侯國莽/曰有祑)
(○宋祁曰/作有杖)陽鄉(侯國莽/曰章武)西鄉(侯國莽/曰移風)饒陽(應劭曰在/饒河之陽)中
水(應劭曰在易滱二/水之間故曰中水)武垣(莽曰垣翰亭應劭曰/垣水出良鄉東入桃)阿陵(莽/曰)
(阿/陸)阿武(侯/國)高郭(侯國莽/曰廣隄)新昌(侯/國)
勃海郡(高帝置莽曰迎河屬幽州師/古曰在勃海之濱因以為名)戸二十五萬六千
三百七十七口九十萬五千一百一十九○縣二十六
　浮陽(莽曰/浮城)陽信　東光(有胡/蘇亭)阜城(莽曰吾城○宋祁/曰阜城南本作阜)
(成/)千童(應劭曰靈帝改曰饒安/○宋祁曰千當作平)重合　南皮(莽曰迎河/亭師古曰)
(闞駰云章武有北/皮亭故此云南)定(侯/國)章武(有鹽官莽/曰桓章)中邑(莽曰/檢隂)高成
(都尉/治也)高樂(莽曰/為鄉)參戸(侯/國)成平(虖池河民曰徒/駭河莽曰澤亭)桞(侯/國)臨樂
(侯國莽/曰樂亭)東平舒(師古曰代郡有/平舒故此加東)重平安次　脩市(侯/國)
(莽曰居寧應/劭曰音條)文安　景成(侯/國)束州　建成　章鄉(侯/國)蒲
領(侯/國)
平原郡(高帝置莽曰/河平屬青州)戸十五萬四千三百八十七口六
十六萬四千五百四十三○縣十九　平原(有篤馬河/東北入海)
(五百六/十里)鬲(平當以為鬲津莽曰河/平亭師古曰讀與隔同)高唐(桑欽言漯水所/出師古曰漯音)
(它合反○宋祁曰/漯改作濕下同)重丘　平昌(侯/國)羽(侯國莽/曰羽貞)般(莽曰分/眀如淳)
(曰般音如面般之般韋昭曰音逋垣反師古曰爾雅説/九河云鉤般郭璞以為水曲如鉤流般桓也然今其土)
(俗用如/韋之音)樂陵(都尉治莽曰羙陽師/古曰樂音來各反)祝阿(莽曰/安成)瑗(莽曰東/順亭)
阿陽　漯隂(莽曰翼成應劭曰漯水出東武陽/東北入海師古曰漯音它合反)朸(莽曰/張鄉)
(應劭曰/音力)富平(侯國莽曰樂安亭應/劭曰眀帝更名厭次)安悳(師古曰悳/古徳字)合陽
(侯國莽/曰宜鄉)樓虚(侯/國)龍頟(侯國莽曰清鄉師古曰今書本頟/字或作額而崔浩云有龍頟村作)
(額者/非)安(侯/國)
千乘郡(高帝置莽曰建信屬青州/應劭曰和帝更名樂安)戸十一萬六千七百
二十七口四十九萬七百二十(有鐡官鹽/官均輸官)○縣十五
千乘(有鐡/官)東鄒　溼沃(莽曰/延亭)平安(侯國莽/曰鴻睦)博昌(時水東/北至鉅)
(定入馬車瀆幽州􁃯應劭曰昌水出東萊昌陽臣瓚曰/從東萊至博昌經歴宿水不得至也取其嘉名耳師古)
(曰瓚/説是)蓼城(都尉治莽/曰施武)建信　狄(莽曰利居應劭曰/安帝更名曰臨濟)琅槐
(師古曰/槐音回)樂安　被陽(侯國如淳曰一作疲音罷軍之罷/師古曰音皮彼反○宋祁曰被或)
(作/彼)高昌　繁安(侯國莽/曰瓦亭)高宛(莽曰/常鄉)延鄉
濟南郡(故齊文帝十六年别為濟南國景/帝二年為郡莽曰樂安屬青州)戸十四萬七
百六十一口六十四萬二千八百八十四○縣十四
東平陵(有工官/鐡官)鄒　平臺(莽曰/臺治)梁鄒　土鼔　於陵(都/尉)
(治莽曰/於陸)陽丘　般陽(莽曰濟南亭應劭曰在般/水之陽師古曰般音盤)菅(應劭/曰音)
(姦/)朝陽(侯國莽曰脩治應/劭曰在朝水之陽)厯城(有鐡/官)猇(侯國莽曰利成/應劭曰音箎蘇)
(林曰音爻今東朝陽有猇亭蔡謩音/由音鴞師古曰蔡音是音于虬反)著(師古曰音竹庶/反又音直庶反)
(而韋昭誤以為蓍龜之蓍/字乃音弛咨反失之逺矣)宜成(侯/國)
泰山郡(高帝置/屬兗州)戸十七萬二千八十六口七十二萬六
千六百四(有工官汶水出萊毋西入濟/師古曰汶音問毋與無同)○縣二十四
奉高(有眀堂在西南四里武/帝元封二年造有工官)博(有泰山廟岱山/在西北求山上)茬(應劭/曰茬)
(山在東北音淄師古曰又音/仕疑反○宋祁曰茬當作茌)盧(都尉治濟/北王都也)肥成(應劭曰/肥子國)
蛇丘(隧鄉故隧國春秋曰齊人殲于/隧也師古曰蛇音移隧音遂)剛(故闡莽曰柔應/劭曰春秋秋取)
(酄及闡今闡亭是/也師古曰酄音驩)柴　蓋(臨樂子山洙水所出西北至/蓋入池水又沂水南至下邳)
(入泗過郡五行六百里青州􁃯師古/曰蓋讀如本字又音古盍反洙音殊)梁父(師古曰以山/名縣也父音)
(甫/)東平陽　南武陽(冠石山治水所出南至下邳入泗/過郡二行九百四十里莽曰桓宣)
(應劭曰武水/所出南入泗)萊蕪(原山甾水所出東至博昌入泲幽州/􁃯又禹貢汶水出西南入泲汶水桑)
(欽所言師古曰/泲音子禮反)鉅平(有亭亭山祠應劭曰左氏傳陽虎/入于酄陽闗以叛今陽闗亭是也)
嬴(有鐡官師/古曰音盈)牟(故國應劭曰附庸也師古曰春/秋桓十五年牟人來朝即此也)蒙陰(禹/貢)
(䝉山在西南有祠顓臾/國在䝉山下莽曰䝉恩)華(莽曰/翼隂)寧陽(侯國莽/曰寧順)椉丘(師古/曰春)
(秋莊公十五年公敗宋/師于乘丘即此是也)富陽　桃山(侯國莽/曰襄魯)桃鄉(侯國/莽曰)
(鄣/亭)式
齊郡(秦置莽曰濟/南屬青州)戸十五萬四千八百二十六口五十
五萬四千四百四十四○縣十二　臨淄(師尚父所封/如水西北至)
(梁鄒入泲有服官鐡官莽曰齊陵應劭曰齊獻公自營/丘徙此臣瓚曰臨淄即營丘也故晏子曰始爽鳩氏居)
(之逄伯陵居之太公居之又曰先君太公築營之丘今/齊之城中有丘即營丘也師古曰瓚説是也築營之丘)
(言於營丘/地築城邑)昌國(徳會水西北/至西安入如)利(莽曰/利治)西安(莽曰/東寧)鉅定(馬/車)
(瀆水首受鉅定東/北至琅槐入海)廣(為山濁水所出東/北至廣饒入鉅定)廣饒　昭南
臨朐(有逄山祠石膏山洋水所出東北至廣饒入鉅定/莽曰監朐應劭曰臨朐山有伯氏駢邑師古曰朐)
(音劬洋/音祥)北鄉(侯國莽/曰禺聚)平廣(侯/國)臺鄉
北海郡(景帝中二年/置屬青州)戸十二萬七千口五十九萬三千
一百五十九○縣二十六　營陵(或曰營丘莽曰北海/亭應劭曰師尚父封)
(於營丘陵亦丘也臣瓚曰營丘即臨淄也營陵/春秋謂之緣陵師古曰臨淄營陵皆舊營丘地)劇魁(侯/國)
(莽曰/上符)安丘(莽曰誅郅孟康/曰今渠丘是)瓡(侯國莽曰道徳師/古曰瓡即執字)淳于(應/劭)
(曰春秋州公如曹左氏傳曰淳于公如/曹臣瓚曰州國名也淳于公國之所都)益(莽曰/探陽)平壽(應/劭)
(曰故㘰㝷禹後今㘰城是也臣瓚曰㘰尋在河南不在/此也汲郡古文云太康居㘰尋羿亦居之桀亦居之尚)
(書序云太康失邦昆弟五人須於洛汭此即太康所居/為近洛也又吴起對魏武侯曰昔夏桀之居左河濟右)
(太華伊闕在其南羊腸在其北河南城為值之又周書/度邑篇曰武王問太公曰吾將因有夏之居南望過於)
(三塗北瞻望於有河有夏之居即河南是也師古曰應/氏止云㘰尋本是禹後耳何豫夏國之都乎瓚説非也)
(㘰音/斟)劇(侯/國)都昌(有鹽/官)平望(侯國莽/曰所聚)平的(侯國師古曰的/音丁歴反其字)
(從白○宋祁曰/的當作旳從日)柳泉(侯國莽曰𢎞睦○/宋祁曰睦當作陸)壽光(有鹽官莽/曰翼平亭)
(應劭曰古㘰灌/禹後今灌亭是)樂望(侯/國)饒(侯/國)斟(故國/禹後)桑犢(覆甑山漑水/所出東北至)
(都昌入海師古/曰溉音功代反)平城(侯/國)密鄉(侯/國)羊石(侯/國)樂都(侯國莽曰/㧞壟一作)
(杖一作枝也○宋祁曰南本樂/都石鄉註皆無一作已下字)石鄉(侯國一/作止鄉)上鄉(侯/國)新
成(侯/國)成鄉(侯國莽/曰石樂)膠陽(侯/國)
東萊郡(高帝置屬青州師/古曰故萊子國也)戸十萬三千二百九十二口
五十萬二千六百九十三○縣十七　掖(莽曰/掖通)腄(有之/罘山)
(祠居上山聲洋丹水所出丹東北/入海師古曰腄音直瑞反洋音祥)平度(莽曰/利盧)黄(有萊山/松林萊)
(君祠莽/曰意母)臨朐(有海水祠莽曰監朐師古曰齊郡已有臨/朐而東萊又有此縣蓋各以所近為名也)
(斯類/非一)曲成(有參山萬里沙祠陽丘山治/水所出南至沂入海有鹽官)牟平(莽曰/望利)東牟
(有鐡官鹽官/莽曰𢎞徳)㡉(有百支萊王祠有鹽/官師古曰㡉音堅)育犁　昌陽(有鹽/官莽)
(曰夙/敬亭)不夜(有成山日祠莽曰夙夜師古曰齊地記云古/有日夜出見於東萊故萊子立此城以不夜)
(為/名)當利(有鹽官莽/曰東萊亭)盧鄉　陽樂(侯國莽/曰延樂)陽石(莽曰/識命)徐鄉
琅邪郡(秦置莽曰填夷屬徐州/師古曰填音竹人反)戸二十二萬八千九百
六十口一百七萬九千一百(有鐡/官)○縣五十一　東武
(莽曰/祥善)不其(有太一僊人祠九所及明堂/武帝所起如淳曰其音基)海曲(有鹽/官)贛榆
(師古曰贛音/紺榆音踰)朱虚(凡山丹水所出東北至壽光入海東/泰山汶水所出東至安丘入維有三)
(山五帝祠師古曰前言汶水出萊蕪入濟今此又言出/朱虛入維將桑欽所説有異或者有二汶水乎五帝祠)
(在維水之上○宋/祁曰維卲本作淮)諸(莽曰諸并師古曰/春秋城諸及鄆者)梧成　靈門(有/高)
(䂞山壺山浯水所出東北入淮/師古曰䂞即柘字也浯音吾)姑幕(都尉治或曰薄姑/莽曰季睦應劭曰)
(左氏傳曰薄姑氏因/之而後太公因之)虚水(侯國如淳/曰虚音墟)臨原(侯國莽曰/填夷亭)琅
邪(越王句踐嘗治此起館臺有四時祠師/古曰山海經云琅邪臺在琅邪之東)祓(侯國師古/曰音廢)
柜(根艾水東入海莽曰/祓同如淳曰音巨)缾(侯國如淳/曰音瓶)邞(膠水東至平度/入海莽曰純徳)
(師古曰音/夫又音扶)雩段(侯國師古曰雩音許/于反段音工下反)黔陬(故介國也師/古曰陬音子)
(侯/反)雲(侯/國)計斤(莒子始起此後徙莒有鹽官師古曰即/春秋左氏傳所謂介根也語音有輕重)稻
(侯/國)臯虞(侯國莽/曰盈廬)平昌　長廣(有萊山萊王祠奚養澤在/西秦地圖曰劇清地幽州)
(藪有/鹽官)横(故山名台水所出東南至東武/入淮莽曰令丘師古曰台音怡)東莞(術水南至/下邳入泗)
(過郡三行七百一十里青州􁃯孟康曰故鄆邑今/鄆亭是也師古曰莞音官術水即沭水也音同)魏其
(侯國莽/曰清泉)昌(有環/山祠)兹鄉(侯/國)箕(侯國禹貢濰水北至都昌入/海過郡三行五百二十里兖)
(州􁃯/也)椑(夜頭水南至海莽曰/識命應劭曰音禆)高廣(侯/國)高鄉(侯/國)柔(侯/國)即來
(侯國莽曰盛睦○宋/祁曰睦字當作陸)麗(侯/國)武鄉(侯國莽曰順理○/宋祁曰理當作里)伊鄉
(侯/國)新山(侯/國)高陽(侯/國)昆山(侯/國)參封(侯/國)折泉(侯國折泉水/北至莫入淮)博
石(侯/國)房山(侯/國)慎鄉(侯/國)駟望(侯國莽曰泠鄉/師古曰泠音零)安丘(侯國莽/曰寧鄉)
高陵(侯國莽/曰蒲陸)臨安(侯國莽/曰誠信)石山(侯/國)
東海郡(高帝置莽曰沂平屬/徐州應劭曰秦郯郡)戸三十五萬八千四百一
十四口百五十五萬九千三百五十七○縣三十八
郯(故國少昊後盈/姓應劭曰音談)蘭陵(莽曰蘭東孟康曰/次室亭魯伯是)襄賁(莽曰章/信應劭)
(曰賁/音肥)下邳(葛嶧山在西古文以為嶧陽有鐡官莽曰閏/儉應劭曰邳在薛其後徙此故曰下臣瓚曰)
(有上邳故曰下邳/也師古曰瓚説是)良成(侯國莽曰承翰師古曰左氏傳/所謂晉侯會吴子于良即此是)
平曲(莽曰/平端)戚(鄭氏曰/音憂戚)朐(秦始皇立石海上以/為東門闕有鐡官)開陽(故鄅/國莽)
(曰厭虜師古曰鄅/音禹厭音一渉反)費(故魯季氏邑都尉治莽/曰順從師古曰音祕)利成(莽曰/流泉)
海曲(莽曰東/海亭)蘭祺(侯國莽/曰博睦)繒(故國禹後/莽曰繒治)南成(侯/國)山鄉(侯/國)
建鄉(侯/國)即丘(莽曰就信孟/康曰古祝丘)祝其(禹貢羽山在南鯀/所殛莽曰猶亭)臨沂
　厚丘(莽曰祝/其亭)容丘(侯國祠水東南/至下邳入泗)東安(侯國莽/曰業亭)合鄉
(莽曰/合聚)承(莽曰承治應/劭曰音證)建陽(侯國莽/曰建力)曲陽(莽曰從羊應劭/曰在淮曲之陽)
司吾(莽曰息吾應劭曰/左傳吴執鍾吾子)于鄉(侯/國)平曲(侯國莽/曰端平)都陽(侯國/應劭)
(曰春秋齊/人遷陽是)陰平(侯/國)郚鄉(侯國莽曰徐亭師古/曰郚音吾又音魚)武陽(侯國/莽曰)
(𢎞/亭)新陽(侯國莽/曰博聚)建陵(侯國莽/曰付亭)昌慮(侯國莽曰慮聚/師古曰慮音廬)都平
(侯/國)
臨淮郡(武帝元狩六年/置莽曰淮平)戸二十六萬八千二百八十三
口百二十三萬七千七百六十四(○宋祁曰口百二/十邵本作百三十)○
縣二十九　徐(故國盈姓至春秋時徐子章禹為楚所/滅莽曰徐調○劉奉世曰為吴所滅非)
(楚也/誤)取慮(師古曰取音趨/又音秋慮音廬)淮浦(游水北入海莽曰淮/敬應劭曰淮涯也)盱
眙(都尉治莽曰武匡/應劭曰音吁怡)厹猶(莽曰秉義師/古曰厹音仇)僮(莽曰/成信)射陽(莽/曰)
(監淮亭應劭曰/在射水之陽)開陽　贅其(師古曰贅/音之鋭反)高山(應劭曰高/山在東南)
雎陵(莽曰雎陸師/古曰雎音雖)鹽瀆(有鐡/官)淮陰(莽曰/嘉信)淮陵(莽曰/淮陸)下相
(莽曰從徳應劭曰相/水出沛國故加下)富陵(莽曰􁦉虜/􁦉音朔)東陽　播旌(莽曰/著信)
西平(莽曰/永聚)高平(侯國莽/曰成丘)開陵(侯國莽/曰成鄉)昌陽(侯/國)廣平(侯國/莽曰)
(平/寧)蘭陽(侯國莽/曰建節)襄平(侯國莽/曰相平)海陵(有江海會祠/莽曰亭間)輿(莽曰/羙徳)
堂邑(有鐡/官)樂陵(侯/國)
會稽郡(秦置高帝六年為荆國十二年更名吴景帝四/年屬江都屬揚州○劉敞曰景帝四年封江都)
(王并得鄣郡而不得吴名曰江/都然則會稽不得云屬江都)戸二十二萬三千三十
八口百三萬二千六百四○縣二十六　吴(故國周大/伯所邑具)
(區澤在西揚州藪古文以為震澤南/江在南東入海揚州川莽曰泰徳)曲阿(故雲陽莽/曰風羙)烏
傷(莽曰/烏孝)毗陵(季札所居江在北東入海揚州川/莽曰毗壇師古曰舊延陵漢改之)餘曁(蕭/山)
(潘水所出東入海莽曰餘衍應劭曰吴王闔閭弟夫槩/之所邑師古曰應説非也暨音既下諸暨亦同潘音甫)
(元/反)陽羡　諸暨(莽曰/疏虜)無錫(有厯山春申君嵗/祠以牛莽曰有錫)山隂(會稽/山在)
(南上有禹冢禹井揚州山越王句踐本/國有靈文園師古曰靈文侯薄太后父)丹徒(師古曰即/春秋云朱)
(方/也)餘姚　婁(有南武城闔閭所起/以候越莽曰婁治)上虞(有仇亭柯水東/入海莽曰會稽)
海鹽(故武原鄉有鹽/官莽曰展武)剡(莽曰盡忠師古/曰音上冉反)由拳(柴辟故就/李鄉吴越)
(戰地應劭曰古之檇李也師古曰/拳音權辟讀曰壁檇音子遂反)大末(榖水東北至錢/唐入江莽曰末)
(治孟康曰大/音如闥反)烏程(有歐陽亭師古/曰歐音烏侯反)句章(渠水東/入海)餘杭(莽/曰)
(進睦孟康曰杭/音行伍之行)鄞(有鎮亭有鮚埼亭東南有天門水入/海有越天門山莽曰謹師古曰鄞音)
(牛斤反鮚音結蚌也長一寸廣二分有一小蟹在其/腹中埼曲岸也其中多鮚故以名亭埼音鉅依反)錢
唐(西部都尉治武林山武林水所出/東入海行八百三十里莽曰泉亭)鄮(莽曰海治孟/康曰音貿)富
春(莽曰/誅嵗)冶(師古曰本/閩越地)回浦(南部都/尉治)
丹陽郡(故鄣郡屬江都武帝元封二年更名丹陽屬揚/州○劉敞曰秦分三十六郡無鄣郡鄣郡之置)
(又不知何帝按吴王濞傳王三郡謂會稽豫章故鄣也/廣陵國註云易王非厲王胥并得鄣郡而不得吴然則)
(吴與鄣皆非郡眀矣實説武帝以故鄣地為丹陽郡後/人追書吴地故云三郡此註但當云故鄣屬江都武帝)
(置丹陽郡不知傳冩誤故若此或班氏亦自誤也又故/鄣地名自有故耳又以其似言故物遂益郡字皆非也)
(○宋祁曰丹/陽當作丹陽)戸十萬七千五百四十一口四十萬五千
一百七十(有銅/官)○縣十七　宛陵(彭澤聚在西南清水/西北至蕪湖入江莽)
(曰無/宛)於㬱(師古曰/㬱音潛)江乗(莽曰/相武)春榖　秣陵(莽曰/宣亭)故鄣(莽/曰)
(侯望師古/曰鄣音章)句容　涇(韋昭曰涇水出蕪湖○/宋祁曰卲本蕪作毋)丹陽(楚之/先熊)
(繹所封十八/世文王徙郢)石城(分江水首受江東至餘姚/入海過郡二行千二百里)胡孰(○宋/祁曰)
(胡當/作姑)陵陽(桑欽言淮水出/東南北入大江)蕪湖(中江出西南東至/陽羡入海揚州川)黝(漸/江)
(水出南蠻夷中東入海成帝鴻嘉二年為廣徳王國莽/曰愬虜師古曰黝音伊字本作黟其音同○宋祁曰武)
(陵有漸水東入沅疑此/無漸水漸字當作浙字)溧陽(應劭曰溧水所出南/湖也師古曰音栗)歙(都/尉)
(治師古/曰音攝)宣城
豫章郡(高帝置莽曰/九江屬揚州)戸六萬七千四百六十一一口三十
五萬一千九百六十五○縣十八　南昌(莽曰/宜善)廬陵(莽/曰)
(桓/亭)彭澤(禹貢彭蠡/澤在西)鄱陽(武陽鄉右十餘里有黄金采鄱/水西入湖漢莽曰鄉亭孟康曰)
(鄱音婆師古曰采/者謂采取金之處)厯陵(傅昜山傅昜川在南古文以為/傅淺原莽曰蒲亭師古曰傅讀)
(曰敷昜/古陽字)餘汗(餘水在北至鄡陽入湖漢莽曰治干/應劭曰汗音干師古曰鄡音口堯反)柴桑
(莽曰九/江亭)艾(脩水東北至彭澤入湖漢/行六百六十里莽曰治翰)贛(豫章水出西南/北入大江如淳)
(曰音/感)新淦(都尉治莽曰偶亭應劭曰淦水所出西/入湖漢也師古曰淦音紺又音古含反)南城
(盱水西北至南昌入湖/漢師古曰盱音香于反)建成(蜀水東至南昌入/湖漢莽曰多聚)宜春(南/水)
(東至新淦入湖/漢莽曰脩曉)海昏(莽曰宜生師古曰/即昌邑王賀所封)雩都(湖漢水東/至彭澤入)
(江行千九百八十/里師古曰音于)鄡陽(莽曰/豫章)南壄(彭水東/入湖漢)安平(侯國莽/曰安寧)
桂陽郡(高帝置莽曰/南平屬荆州)戸二萬八千一百一十九口十五
萬六千四百八十八(有鐡官○宋祁曰/鐡官卲本作金官)○縣十一　郴
(耒山耒水所出西至湘南入湖項羽所立義帝都/此莽曰宣風師古曰郴音丑林反耒音郎内反)臨武
(秦水東南至湞陽入匯行七百里莽曰大武/師古曰湞音丈庚反又音貞匯音胡賄反)便(莽曰/便屏)南
平　耒陽(舂山舂水所出北至酃入湖過郡二行七百/八十里莽曰南平亭師古曰在耒水之陽也)
(酃音/靈)桂陽(匯水南至四會入欝林過郡二行九百里應/劭曰桂水所出東北入湘○宋祁曰欝林景)
(本無/林字)陽山(侯國應劭曰今陰山也師古/曰下自有陰山應説非也)曲江(莽曰/除虜)含洭
(應劭曰洭水所出東北入/元師古曰洭音匡沅音元)湞陽(莽曰基武應劭曰湏水/出南海龍川西入秦)
陰山(侯/國)
武陵郡(高帝置莽曰/建平屬荆州)戸三萬四千一百七十七口十八
萬五千七百五十八○縣十三　索(漸水東入沅應劭/曰順帝更名漢壽)
(如淳曰音繩索之/索師古曰沅音元)孱陵(莽曰孱陸應劭曰孱音/踐師古曰音仕連反)臨沅(莽/曰)
(監原應劭曰沅水/出牂柯入于江)沅陵(莽曰/沅陸)鐔成(康谷水南入海玉山/潭水所出東至阿林)
(入欝過郡二行七百二十里應劭曰潭水所出東入欝/音滛孟康曰鐔音譚師古曰孟音是○宋祁曰正文鐔)
(字或作潭註阿林入欝下當/添林字音淫上當添潭字)無陽(無水首受故且蘭南/入沅八百九十里師)
(古曰且音/子余反)遷陵(莽曰/遷陸)辰陽(三山谷辰水所出南入沅七/百五十里莽曰會亭應劭曰)
(辰水所出/東入沅)酉陽(應劭曰酉水/所出東入湘)義陵(鄜梁山序水所出西/入沅莽曰建平師古)
(曰鄜/音敷)佷山(孟康曰音恒/出藥草恒山)零陽(應劭曰零水所/出東南入湘)充(酉原山/酉水所)
(出南至沅陵入沅行千二百里歴山澧水所出東至下/雋入沅過郡二行一千二百里師古曰澧音禮雋音辭)
(兖/反)
零陵郡(武帝元鼎六年置/莽曰九疑屬荆州)戸二萬一千九十二口十三
萬九千三百七十八○縣十　零陵(陽海山湘水所出/北至酃入江過郡)
(二行二千五百三十里又有離水東/南至廣信入欝林行九百八十里)營道(九疑山在南/莽曰九疑亭)
始安　夫夷　營浦　都梁(侯國路山資水所出東北/至益陽入沅過郡二行千)
(八百/里)泠道(莽曰泠陵應劭曰泠水出丹陽宛陵西北入/江臣瓚曰宛陵在豫章北界相去三千里又)
(隔諸水不得從下逆至泠道而復/入江也師古曰瓚説是泠音零)泉陵(侯國莽/曰溥閏)洮陽(莽/曰)
(洮治如淳/曰洮音韜)鍾武(莽曰鍾桓應/劭曰今重安)
漢中郡(泰置莽曰新/成屬益州)戸十萬一千五百七十口三十萬
六百一十四○縣十二　西城(應劭曰世本媯虚/在西北舜之居)旬陽
(北山旬水所/出南入沔)南鄭(旱山池水所/出東北入漢)襃中(都尉治/漢陽鄉)房陵(淮山/淮水)
(所出東至中廬入沔又有筑水東至筑陽亦入沔東/山沮水所出東至郢入江行七百里師古曰筑音逐)安
陽(鬵谷水出西南北入漢在谷水出北南/入漢師古曰鬵音濳其字亦或從水)成固　沔陽
(有鐡官應劭曰沔水出武都東南入江如淳曰北/方人謂漢水為沔水師古曰漢上曰沔音莫踐反)錫(莽/曰)
(錫治應劭曰音陽師古/曰即春秋所謂錫宂)武陵　上庸　長利(有鄖闗師/古曰鄖音)
(云/)
廣漢郡(高帝置莽曰/就都屬益州)戸十六萬七千四百九十九口六
十六萬二千二百四十九(有工/官)○縣十三　梓潼(五婦/山馳)
(水所出南入涪行五百五十里莽曰子同應劭曰潼水/所出南入墊江墊音徒浹反師古曰潼音童涪音浮○)
(宋祁曰巴郡註/墊音重疊之疊)什方(莽曰羙信應/劭曰什音十)涪(有潺亭莽曰統睦/應劭曰涪水出廣)
(漢南/入漢)雒(章山雒水所出南至新都谷入湔有/工官莽曰吾雒師古曰湔音子先反)緜竹(紫巖/山緜)
(水所出東至新都/北入雒都尉治)廣漢(莽曰/廣信)葭眀(應劭曰音家盲/師古曰明音萌)郪(師/古)
(曰音妻又/音干私反)新都　甸氐道(白水出徼外東至葭明入漢/過郡一行九百五十里莽曰)
(致治李竒曰甸音媵/師古曰音食證反)白水(應劭曰出徼/外北入漢)剛氐道(涪水出/徼外南)
(至墊江入漢過郡/二行千六十九里)陰平道(北部都尉治/莽曰摧虜)
蜀郡(秦置有小江入并行千九百八十里禹貢桓水出/蜀山西南行羌中入南海莽曰導江屬益州○宋)
(祁曰南本改并/作闗亦未允)戸二十六萬八千二百七十九口百二
十四萬五千九百二十九○縣十五　成都(戸七萬六/千二百五)
(十六有/工官)郫(禹貢江沱在西東入大江師/古曰郫音疲沱音徒何反)繁　廣都(莽曰/就都)
(亭/)臨卭(僕千水東至武陽入江過郡二行五百一十里/有鐡官鹽官莽曰監卭應劭曰卭水出嚴道卭)
(來山東/入青衣)青衣(禹貢蒙山谿大渡水東南至南安入渽應/劭曰順帝更名漢嘉也師古曰渽音哉)
江原(􁅀水首受江南至武陽入江/莽曰卭原應劭曰􁅀音壽)嚴道(卭來山卭水所/出東入青衣有)
(木官莽/曰嚴治)緜虒(玉壘山湔水所出東南至江陽入江過郡/三行千八百九十里應劭曰虒音斯師古)
(曰湔音/子千反)旄牛(鮮水出徼外南入若水若水亦出徼外南/至大莋入繩過郡二行千六百里師古曰)
(莋音才各反○劉/奉世曰里數蓋誤)徙(師古曰/音斯)湔氐道(禹貢崏山在西徼/外江水所出東南)
(至江都入海過郡七行二千六/百六十里師古曰音丁奚反)汶江(渽水出徼外南至/南安東入江過郡)
(三行三千四十里江沱在西南/東入江師古曰沱音徒何反)廣柔　蠶陵(莽曰/歩昌)
犍為郡(武帝建元六年開莽曰西順/屬益州應劭曰故夜郎國)戸十萬九千四百
一十九口四十八萬九千四百八十六○縣十二　僰
道(莽曰僰治應劭曰故/僰侯國也音蒲北反)江陽　武陽(有鐡官莽/曰戢成)南安(有/鹽)
(官鐡/官)資中　符(温水南至鄨入黚水黚水亦南至鄨入/江莽曰符信師古曰鄨音蔽又音鼈黚)
(音紀/炎反)牛鞞(孟康曰音髀師/古曰音必爾反)南廣(汾闗山符黑水所出北/至僰道入江又有大渉)
(水北至符入江過郡/三行八百四十里)漢陽(都尉治山闟谷漢水所出東/至鄨入延莽曰新通師古曰)
(闟音它/盍反)郁䣕(莽曰孱䣕師古曰䣕音/莫亞反孱音仕連反)朱提(山出銀應劭/曰朱提山在)
(西南蘇林曰朱音銖提/音時北方人名七曰匙)堂琅
越嶲郡(武帝元鼎六年開莽曰集嶲屬益州應劭曰故/卭都國也有嶲水言越此水以章休盛也師古)
(曰嶲音/先蘂反)戸六萬一千二百八口四十萬八千四百五○
縣十五　卭都(南山出銅/有卭池澤)遂乆(繩水出徼外東至僰道/江過郡二行千四百里)
(○宋祁曰道字/下當添入字)靈闗道　臺登(孫水南至會無入若行/七百五十里應劭曰今)
(曰臺/高)定莋(出鹽歩北澤在南都尉治師/古曰莋音才各反其下並同)會無(東山/出碧)莋秦
　大莋　姑復(臨池澤在南師古/曰復音扶目反)三絳　蘇示(尼江在/西北師)
(古曰示讀曰/祗尼古夷字)闌(師古曰/音蘭)卑水(孟康曰/音班)灊街(師古曰灊音/潛又音才心)
(反其下/亦同)青蛉(臨池灊在北僕水出徼外東南至來惟入/勞過郡二行千八百八十里則禺同山有)
(金馬碧雞應劭曰青蛉水出西東入江也師古曰蛉音/零禺音愚○宋祁曰惟後作唯益州郡如淳云金形似)
(馬碧形/似雞)
益州郡(武帝元封二年開莽曰就新屬益州應劭/曰故滇王國也師古曰滇音顛其下並同)戸八
萬一千九百四十六口五十八萬四百六十三○縣二
十四　滇池(大澤在西滇池澤/在西北有黑水祠)雙栢　同勞　銅瀨(談/虜)
(山迷水所出東/至談槀入温)連然(有鹽/官)俞元(池在南橋水所出東至/毋單入温行千九百里)
(懐山/出銅)收靡(南山臘涂水所出西北至越嶲入䋲過郡二/行千二十里李竒曰靡音麻即升麻殺毒藥)
(所出也師古/曰涂音途)榖昌　秦臧(牛蘭山即水所出南至雙/柏入僕行八百二十里)邪
龍　味(孟康曰/音昧)昆澤　葉榆(葉榆澤在東貪水首受青/蛉南至邪龍入僕行五百)
(里師古曰葉/音弋渉反)律高(西石空山出錫東南盢町山出銀/鈆師古曰盢音呼鶪反町音挺)不
韋　雲南　嶲唐(周水首受徼外又有類水西/南至不韋行六百五十里)弄棟(東/農)
(山毋血水出北至三絳/南入䋲行五百一十里)比蘇(師古曰比/音頻二反)賁古(北采山出/錫西羊山)
(出銀鈆南烏山出/錫師古曰賁音奔)毋棳(橋水首受橋山東至中留入潭/過郡四行二千一百二十里莽)
(曰有棳師古曰毋讀與無/同棳音之悦反其字從木)勝休(河水東至毋棳/入橋莽曰勝僰)健伶(應/劭)
(曰音鈴○宋祁曰/健字邵本作建)來唯(從􁟨山出銅勞水出徼外東至/麊泠入南海過郡三行三千五)
(百六十里師古曰􁟨/音胡工反泠音零)
牂柯郡(武帝元鼎六年開莽曰同亭有柱蒲闗屬益州/應劭曰臨牂何江也師古曰牂柯係船杙也華)
(陽國志云楚頃襄王時遣莊蹻伐夜郎軍至且蘭椓船/於岸而歩戰既滅夜郎以且蘭有㧻船牂柯處乃改其)
(名為牂柯/杙音弋)戸二萬四千二百一十九口十五萬三千三
百六十○縣十七　故且蘭(沅水東南至益陽入江過/郡二行二千五百三十里)
(應劭曰故且蘭侯邑也且/音苴師古曰音子閭反)鐔封(温水東至廣欝入欝過/郡二行五百六十里師)
(古曰鐔音/尋又音淫)鄨(不狼山鄨水所出東入沅過郡二行七百/三十里孟康曰鄨音鷩師古曰音不列反)
漏卧(應劭曰故/漏卧侯國)平夷　同竝(應劭曰故同竝/侯邑竝音伴)談指　􁁉
温(師古曰􁁉/音於元反)毋斂(剛水東至潭中入潭莽曰/有斂師古曰潭音大含反)夜郎(豚水/東至)
(廣欝都尉治莽曰同亭/應劭曰故夜郎侯邑)毋單(師古曰毋讀與/無同單音丹)漏江　西
隨(麋水西受徼外東至麊泠入尚/龍谿過郡二行千一百六里)都夢(壺水東南至麊/泠入尚龍谿過)
(郡二行千一/百六十里)談槀(師古曰槀/音工老反)進桑(南部都尉/治有闗)句町(文象/水東)
(至增食入欝又有盧唯水來細水伐水莽/曰從化應劭曰故句町國師古曰音劬挺)
巴郡(秦置屬益州應劭曰左/氏巴子使韓服告楚)戸十五萬八千六百四十
二口七十萬八千一百四十八○縣十一　江州　臨
江(莽曰/監江)枳(如淳曰音徙或音抵/師古曰音之爾反)閬中(彭道將池在南彭/道魚池在西南師)
(古曰閬/音浪)墊江(孟康曰音/重疊之疊)朐忍(容毋水所出南有橘官/鹽官師古曰朐音劬)安
漢(是魚池在南/莽曰安新)宕渠(符特山在西南潛水西南入灊徐/曹水出東北南入灊徐谷師古曰)
(宕音徒/浪反)魚復(江闗都尉治有橘/官應劭曰復音腹)充國　涪陵(莽曰巴亭/師古曰涪)
(音/浮)
　
　
　
　
　
　
　
　
　
　
　
　
　
　
　
　前漢書卷二十八上
　前漢書卷二十八上考證
地理志上雷夏旣澤注在濟隂城陽西北○(臣召南/)按
　城陽當作成陽尚書疏亦訛城字盖後人傳寫誤添
　土旁耳此成陽有堯冡靈䑓漢時故縣在今濮州東
　南曹州東北若城陽國則在今莒州非雷夏澤所在
　也
淮沂其乂注淮出大復山沂出泰山○(臣召南/)按志沂
　水出泰山郡盖縣然則泰山乃郡名非謂沂水出泰
　山之麓也注與淮出大復對言竟似沂出東岳矣
泗瀕浮磬○泗監本訛四今改正
荆河惟豫州注西南至荆山○荆山監本訛荆州從宋
　本改正
道嶓冡注嶓冡山在梁州南北　(臣召南/)按南北當作
　西北各本俱誤
至于衡山注衡山江所經○(臣召南/)按此本孔傳之誤
　也衡山湘水所經北去岷江甚逺安得謂江所經乎
　志明曰長沙國湘南禹貢衡山在東南矣
兼徐梁幽并夏周之制○兼監本訛并從宋本改
京兆尹故秦内史云云○顧炎武曰地理藝文二志小
　字皆孟堅本文其師古曰應劭曰服䖍曰之類乃顔
　氏注也
又武帝建元六年分為右内史○(臣召南/)按百官公卿
　表曰内史景帝二年分置左内史右内史與此不同
　師古謂據史記知志誤按史記景紀二年秋但云置
　内史祋祤為縣未云分置左右内史也未知師古何
　據若據本書表則孝景元年即書中大夫鼂錯為左
　内史矣
華隂故隂晉秦惠文王五年更名寧秦○(臣召南/)按史
　記秦本紀惠文王六年魏納陰晉更名寧秦非五年
　也當是傳寫之訛
湖武帝建元年更名湖○(臣召南/)按建元下脱某年字
　宋本亦然
南陵沂水出藍田谷北至覇陵入覇水○(臣召南/)按沂
　水當作滻水各本俱訛水經注引此條云滻水出藍
　田谷北至覇陵入覇水是其証也
左馮翊臨晉注臣瓚曰晉水在河之間○按河之間應
　作河之東言縣在河西岸而晉水入河在其東岸也
右扶風盩厔有長楊宫○監本訛長陽宫從宋本改正
𢎞農郡宜陽在黽池有鐡官也○(臣召南/)按在黽池有
　鐡官也七字乃郡戸口下自注有鐡官在黽池誤衍
　于此宜陽與黽池各自為縣使宜陽有鐡官安得在
　黽池耶一文重見刋誤不言何也
太原郡榆次梗陽郷魏戊邑○戊監本訛成今據左傳
　史記改正又陽曲注師古曰隋文帝自以姓楊監本
　訛姓陽今改正
上黨郡沾大□谷清漳水所出東北至阜城入大河○
　(臣召南/)按宋本監本及别本俱作至邑成入大河非
　也漢無邑成縣名阜城則勃海郡屬縣也尚書􁀙疏
　史記索隐並引此條曰東北至阜城入大河可為確
　証今從之
河南郡梁􁃔狐聚云云注應劭云云○監本梁下脱班
　志本文􁃔狐聚以下二十四字又脱應劭注十八字
　今從宋本添
東郡東武陽禹治漯水云云○按禹治應作禹貢各本
　俱誤
潁川郡有工官○工官監本誤二官今改正
汝南郡莾曰汝汾分為賞都尉○(臣召南/)按汝汾當是
　汝墳之訛分為賞都尉當是賞都郡之訛盖莾改汝
　南郡曰汝墳郡又分置賞都郡耳
南陽郡雉衡山灃水所出東至􁚥入汝○(臣召南/)按漢
　無􁚥縣以水經注証之􁚥字自是郾字之訛郾潁川
　郡屬縣也然師古云􁚥音屋則唐初本已訛矣
平氏淮水所出東南至淮陵入海○(臣召南/)按淮陵當
　作淮浦各本俱誤淮浦故城在今東安縣淮水於此
　入海若淮陵故城在今盱眙縣西北去海尚逺水經
　曰淮水東至淮浦入海是也
南郡江陵秦㧞我郢徙東○(臣召南/)按徙東當作徙陳
　此頃襄王二十一年事也志於九江夀春邑自注曰
　楚考烈王自陳徙此即與此文相應各本俱誤
山陽郡平樂包水東北至泲入泗○(臣召南/)按泲非縣
　名盖沛字之訛水經注引此文云泡水東北至沛入
　泗是也
濟陰郡秺注孟康曰音妒○妒監本訛如從宋本改正
勃海郡千童注宋祁曰千當作平○(臣召南/)按宋説非
　也自是千萬之千不當作平水經注可証
平原郡樓虚○(臣召南/)按當作楊虚各本俱誤文帝封
　齊悼恵王子為楊虚侯後漢光武封馬武為楊虚侯
　即此縣也水經注可証
濟南郡鄒○(臣召南/)按宋本監本及别本俱以鄒為一
　縣平䑓為一縣此大誤也鄒平故城在今鄒平縣北
　與騶縣屬魯國者不同臺縣即髙祖封功臣戴野為
　侯者與常山郡所屬之平臺縣宣帝封史元為侯者
　又不同也當以鄒平連寫
泰山郡盖臨樂子山洙水所出西北至盖入池水○(臣/)
　(召南/)按池水應作泗水水經注引此文云西北至盖
　入泗水或作池字字誤也觀此則酈道元以前夲已
　訛作入池水矣
南武陽冠石山冶水所出○按水經注冠石山洛水所
　出
東萊郡曲成○(臣世駿/)按郊祀志作曲城孝武紀祀參
　山八神於曲城皆作曲城而後書郡國志則與此志
　同
琅邪郡長廣奚養澤在西○按奚字應作豯
横故山名台水所出東南至東武入淮○(臣召南/)按名
　台水當作乆台水乆名字形相近而誤耳又按入淮
　之淮即濰水也志中亦作維亦作淮如朱虚之汶水
　曰入維靈門之浯水横縣之乆台水折泉之折泉水
　並曰入淮實皆入濰水耳今俗猶呼此水為東淮河
　知自漢已然矣水經注引此志總曰入濰是也
折泉折泉水北至莫入淮○(臣召南/)按漢無莫縣水經
　注引此文曰至箕縣北入濰然則莫字係箕字之訛
　也
臨淮郡富陵莾曰􁦉虜􁦉音朔○(臣召南/)按􁦉音朔之
　上脱師古曰三字各本俱誤此顔注非班氏本文也
會稽郡冶師古曰本閩越地○(臣召南/)按冶各本俱作
　治非也閩越傳曰秦并天下以其地為閩中郡漢五
　年復立無諸為閩越王王閩中故地都冶即此冶縣
　沈約宋書州郡志曰建安太守本閩越秦立為閩中
　郡漢武世閩越反滅之徙其民於江淮間虚其地後
　有逃遁山谷者頗出立為冶縣屬會稽是其說也玩
　師古説知古本必作冶今改正
丹陽郡丹陽楚之先熊繹所封○王楙曰熊繹所封在
　南郡秭歸之丹陽漢志乃以宛陵之丹陽為楚所封
　誤矣
蜀郡湔氐道江水所出東南至江都入海過郡七行二
　千六百六十里○(臣召南/)按里數大誤江為南紀巨
　川自蜀至海即以地形東西直計亦五六千里况水
　道紆曲乎所謂過郡七七字其上不有脱文則字誤
　也且湘也漢也沅也皆入江之支水也漢由西縣東
　南至江州入江曰行二千七百六十里湘由零陵北
　至酃縣入江沅由故且蘭至益陽入江並曰行二千
　五百三十里以岷江之逺從西塞蟠折巴蜀襟帯荆
　揚其里數乃僅與沅湘埒反不如漢水之長乎此為
　轉寫脱誤灼然易暁又按宋本旄牛下班氏自注鮮
　水若水云云之外有劉奉世曰里數盖誤八字夫鮮
　若源出徼外里數難以測量疑此八字當注此條之
　下
益州郡來唯勞水出徼外東至麊泠入南海○(臣召南/)
　按各本俱作麋泠又䍧柯郡西随麋水至麊泠入尚
　龍谿亦作麋泠誤也麊泠交趾郡之屬縣今改正
　
　
　
　
　
　
　
　
　
　
　
　
　
　前漢書卷二十八上考證
欽定四庫全書
　　前漢書卷二十八下
　　漢　　　蘭　　臺　　令　　